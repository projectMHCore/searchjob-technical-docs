                      Міністерство освіти і науки України

            Харківський національний університет радіоелектроніки

                               Кафедра філософії




      КОМПЛЕКС НАВЧАЛЬНО-МЕТОДИЧНОГО ЗАБЕЗПЕЧЕННЯ

                            навчальної дисципліни

                                    "Логіка"



                              підготовки бакалавра
                               всіх спеціальностей




Розробник    Г.Г. Старікова, к. філос. н., доц.

Схвалено на засіданні кафедри філософії

Протокол від 20 вересня 2023 р. № 3




                                   Харків 2023
                                 ЗМІСТ


1. Робоча програма …………………………………………………………. 3
2. Навчальний посібник…………………………………………………….. 12
3. Методичні рекомендації до практичних занять ……………………….. 175
4. Методичні рекомендації до самостійної роботи
  (контрольні завдання, питання для підсумкового контролю) …………… 239
         Міністерство освіти і науки України

Харківський національний університет радіоелектроніки

                 Кафедра філософії




                                 «ЗАТВЕРДЖУЮ"
                                 Перший проректор

                                 ___________(І. В. Рубан)
                                 «____» ____________2023 р.




РОБОЧА ПРОГРАМА НАВЧАЛЬНОЇ ДИСЦИПЛІНИ


                      "Логіка"


          Бакалаврський рівень вищої освіти

                Для всіх факультетів




                   Харків – 2023 р.
Робоча програма з дисципліни "Логіка" для всіх факультетів



Розробник: канд. філос. наук, доц. каф. філософії Старікова Г.Г.



Робочу програму схвалено на засіданні кафедри філософії

Протокол від 29 серпня 2023 р. № 1

Завідувач кафедри, д-р філос. наук, проф. ____________             В.І. Штанько

Схвалено секцією №1 НМР ХНУРЕ "Гуманітарна та фундаментальна підготовка фахівців"

Протокол від 1 вересня 2023 р. №1


Узгоджено:

Декан факультету ІРТЗІ                            С.М. Сакало


Декан факультету ЕЛБІ                             А.В. Васянович


Декан факультету ІК                               А.В. Снігуров


Декан факультету КН                               А.Л. Єрохін


Декан факультету АКТ                              О.І. Филипенко


Декан факультету ІТМ                              В.О. Дорошенко


Декан факультету КІУ                              О.С. Ляшенко




                                                 2
                           1. Опис навчальної дисципліни


                                    Характеристика навчальної дисципліни
  Найменування показників
                                денна форма навчання     заочна форма навчання

                                                 За вибором
Кількість кредитів – 3

                                                Рік підготовки:
Змістових модулів – 3                   3-й                        -й
Індивідуальних завдань:                            Семестр
КР – 1                               5-й або 6-й                    -й
                                                 Кількість годин
                                          90                        90
Загальна кількість годин - 90
                                                    Аудиторні:
                                                     1) Лекції
                                       18 год.
                                            2) Практичні, семінарські
                                       12 год.
                                                 3) Консультації
Тижневих годин для денної                  6
форми навчання:
                                                Самостійна робота
аудиторних –
самостійної роботи студента -          54 год.
                                                 У тому числі КР:
                                        4 год.
                                                  Вид контролю:
                                        залік




                                        3
                        2. Мета та завдання навчальної дисципліни
      Мета. Метою курсу „Логіка” є формування системи знань про основні категорії, закони і форми
логічного мислення.
     Завдання. Вивчення основних понять і термінів логіки: набуття навичок правильно формувати
думки, уміння логічно й аргументовано доводити істину або спростовувати хибні положення.
      У результаті вивчення навчальної дисципліни студент повинен:
–   ЗНАТИ:
    • зміст науки логіки, її призначення і функції;
    • форми і закони логіки;
    • основні форми мислення (поняття, судження, умовивід) та їх види;
    • правила умовиводу і доказу.
–   ВМІТИ:
    • правильно використовувати форми і закони логіки при побудові умовиводу і доказу в письмовій і
усній мові;
    • визначати істинність або хибність суджень та умовиводів за допомогою логічних правил;
    • логічно обґрунтовано приймати участь в дискусії,;
    • робити логічний аналіз текстів і усних висловлювань.
       КОМПЕТЕНТНОСТІ: Здатність чітко формулювати думки, розробляти довершену систему
аргументації, критично осмислювати нову інформацію, створювати міркування будь-якого типу, як
дедуктивні, так і абдуктивні, індуктивні або традуктивні.
       РЕЗУЛЬТАТИ НАВЧАННЯ: Володіти навичками аргументованого обґрунтовування своїх
поглядів за допомогою свідомого застосування отриманих знань з логіки; прийомами доведення та
спростування; навичками формулювання запитань і коректних відповідей; основними риторичними
прийомами.


                             3. Програма навчальної дисципліни
       Змістовий модуль 1. Предмет і закони логіки. Поняття як основа формальної логіки.
      Тема 1. Поняття і предмет логіки. Визначення логіки як науки. Історія розвитку логіки.
Абстрактне мислення і його характерні особливості. Взаємозв’язок логіки, мислення і мови. Поняття про
форму мислення.
      Тема 2. Формально-логічні закони. Істинність і формальна правильність міркування. Основні
формально-логічні закони. Додаткові закони у сучасній логіці.
       Тема 3. Поняття. Визначення поняття. Зміст поняття. Обсяг поняття. Закон оберненого
відношення між змістом та обсягом поняття. Види понять. Логічні відношення між поняттями. Логічні
операції над поняттями. Вирішення логічних задач і вправ.
                            Змістовий модуль 2.Судження та умовивід.
        Тема 4. Судження. Загальна характеристика судження. Судження і речення. Види суджень.
Атрибутивні судження. Логічні відношення між атрибутивними судженнями. Судження з відношеннями.
Судження існування. Модальні судження. Види складних суджень. Виклад складних суджень мовою
логіки висловлювань. Логічні відношення між складними судженнями. Вирішення логічних задач і вправ.
       Тема 5. Умовивід. Загальна характеристика умовиводу. Висновки логіки висловлювань:
типологія правил висновку; обґрунтування правил висновку; метод аналітичних таблиць; умовиводи
логіки висловлювань у традиційній логіці. Висновки із категоричних висловлювань: безпосередні
умовиводи; простий категоричний силогізм.
       Тема 6. Різновиди умовиводів. Скорочені і складні умовиводи. Умовні, розділові й умовно-
розділові силогізми. Індуктивні умовиводи. Умовиводи по аналогії. Вирішення логічних задач і вправ.
                       Змістовий модуль 3. Аргументація. Основи риторики.

                                                  4
       Тема 7. Доказ і аргументація. Доказ; загальне поняття, сутність і значення. Логічна структура
доказу. Види доказу. Спростування. Умови і правила доказу і спростування. Вирішення логічних задач і
вправ.
       Тема 8. Парадокси, паралогізми та софізми. Сутність парадоксів і паралогізмів. Софістика як
логічний феномен. Деякі способи побудови софізмів. Роль софізмів і парадоксів у пізнанні.
       Тема 9. Логіка і мистецтво спілкування. Діалог як специфічна форма доведення. Запитання та
правила їх формулювання. Суперечка, її види. Стратегія і тактика у суперечках. Коректні та некоректні
прийоми у суперечках. Риторичні методи доведення.


                              4. Структура навчальної дисципліни
                                                                      Кількість годин
                                                        денна форма                     Заочна форма
        Назви змістових модулів і тем       усьо-                            усьо-
                                                          у тому числі                    у тому числі
                                             го                               го
                                                  л  п конс. інд с.р.      л   п конс. інд с.р.
       Змістовий модуль 1. Предмет і значення логіки. Поняття як основа формальної логіки.
Тема 1. Предмет логіки. Взаємозв’язок       10 2     2             6
логіки, мислення і мови Історія розвитку
логіки
Тема 2. Закони формальної логіки.            6    2                4
Додаткові формально-логічні закони
Тема 3. Поняття                             10 2     2             6
Домашня контрольна робота                    4                     4
Консультація                                 2            2
Разом за змістовим модулем 1                32 6     4    2       20
                              Змістовий модуль 2.Судження та умовивід.
Тема 4. Судження.                           14 2     2            10
Тема 5. Умовивід.                            6    2  2             2
Тема 6. Різновиди умовиводів                 8    2                6
Тестування                                   2                     2
Консультація                                 2            2
Разом за змістовим модулем 1                32 6     4    2       20
                        Змістовий модуль 3. Аргументація. Основи риторики.
Тема 7. Доказ і аргументація.                6    2  2             2
Тема 8. Паралогізми, софізми і парадокси     6    2                4
Тема 9. Логіка і мистецтво спілкування.     10 2     2             6
Тестування                                   2                     2
Консультація                                 2            2
Разом за змістовим модулем 2                26 6     4    2       14
                               Усього годин 90 18 12 6            54


                                   6. Теми практичних занять
  №                                          Назва теми                                     Кількість
  з/п                                                                                        годин
   1    Тема 1. Предмет логіки. Визначення логіки як науки. Історія розвитку логіки.            2
        Абстрактне мислення і його характерні особливості. Поняття про форму мислення.
        Основні формально-логічні закони. Істинність і формальна правильність міркування.
   2    Тема 3. Поняття. Визначення поняття. Зміст поняття. Обсяг поняття. Закон оберненого     2
        відношення між змістом та обсягом поняття. Види понять. Логічні відношення між
        поняттями. Логічні операції над поняттями. Вирішення логічних задач і вправ.
   3    Тема 4. Судження. Загальна характеристика судження. Судження і речення. Види            2
        суджень. Атрибутивні судження. Логічні відношення між атрибутивними судженнями.
        Судження з відношеннями. Судження існування. Модальні судження. Види складних


                                                    5
          суджень. Виклад складних суджень мовою логіки висловлювань. Логічні відношення між
          складними судженнями. Вирішення логічних задач і вправ.
   4      Тема 5. Умовивід. Загальна характеристика умовиводу. Висновки логіки висловлювань:          2
          типологія правил висновку; обґрунтування правил висновку; метод аналітичних таблиць;
          умовиводи логіки висловлювань у традиційній логіці. Висновки із категоричних
          висловлювань: безпосередні умовиводи; простий категоричний силогізм; силогістика та
          метод аналітичних таблиць. Недедуктивні умовиводи: індуктивні умовиводи; аналогія.
          Вирішення логічних задач і вправ.
   5      Тема 7. Аргументація. Поняття доведення. Структура доведення. Види доведення.               2
          Спростування. Правила доведення і спростування: правила і помилки стосовно тези;
          правила і помилки стосовно аргументів; правила стосовно демонстрації. Вирішення
          логічних задач і вправ.
   6      Тема 9. Логіка і мистецтво спілкування. Діалог як специфічна форма висловлювання.           2
          Запитання та правила їх формулювання. Види відповідей. Стратегія і тактика у
          суперечках. Коректні та некоректні прийоми у суперечках. Риторичні методи доведення.
          Разом                                                                                      12


                                           8. Самостійна робота
     №                                          Назва теми                                    Кількість
    з/п                                                                                        годин
   1.        Підготовка до семінарських занять                                                   12
   2.        Виконання домашньої контрольної роботи                                               4
   3.        Підготовка до тестування                                                             4
   4.        Тема 1. Історія розвитку логіки як науки..                                           4
   5.        Тема 2. Додаткові формально-логічні закони.                                          4
   6.        Тема 3. Ім'я, смисл, значення. Взаємозвя'зок імені та поняття.                       4
   7.        Тема 4. Складні судження.                                                            8
   8.        Тема 6. Гіпотетико-дедуктивний і абдуктивний методи.                                 6
   9.        Тема 8. Методи розв'язання парадоксів.                                               4
   10.       Тема 9. Види публічних виступів. Специфіка усної промови                             4
             Разом                                                                               54


                                              9. Методи навчання
МН1 – словесний метод (лекція, дискусія, співбесіда тощо);
МН2 – практичний метод (практичні заняття);
МН3 – наочний метод (метод ілюстрацій і метод демонстрацій);
МН4 – робота з навчально-методичною літературою (конспектування, тезування, анотування,
      рецензування, складання реферату);
МН5 – відеометод у сполученні з новітніми інформаційними технологіями та комп'ютерними засобами
      навчання (дистанційні, мультимедійні, веб-орієнтовані тощо).

        Методи навчання спрямовано на оволодіння знаннями, уміннями й навичками, формування
наукового світогляду, забезпечення інтелектуального розвитку особистості, оволодіння методами
самостійної пізнавальної діяльності, гармонійне поєднання науково-дослідної і навчально-пізнавальної
діяльності студентів. Основні принципи навчання: загальнонаукові (науковість, системність, зв'язок теорії
з практикою), психологічні (індивідуальний підхід до студентів, урахування проблем мотивації тощо),
безпосередньо дидактичні (систематичність, міцність засвоєння знань, цілеспрямованість навчання,
активність студентів, відповідальність за результати навчання).
        У будь-якому виді навчальної діяльності (лекція, семінар тощо) діють не один чи кілька методів,
а їх комплекс. У взаємодії вони забезпечують оптимальний варіант навчального процесу.
        Застосовуються такі методи навчання: пояснювально-ілюстративний метод (студенти отримують
знання на лекції, з навчальної або методичної літератури, метод ефективний для передачі великого масиву
інформації); репродуктивний метод (застосування вивченого матеріалу на основі зразка, алгоритму);
метод проблемного викладу (перед викладом матеріалу ставиться проблема, формулюється пізнавальне
завдання, порівнюються різні точки зору і підходи); евристичний, метод (полягає в організації активного
пошуку рішення висунутих у навчанні пізнавальних завдань), дослідницький метод (після аналізу
                                                     6
матеріалу, постановки проблем і завдань студенти самостійно вивчають літературу, джерела та виконують
інші дії пошукового характеру).

                                         10. Методи контролю
       Застосовуються такі методи поточного та підсумкового контролю: усне опитування, контрольна
робота, тестування, домашня контрольна робота, залік.

                             Розподіл балів, які отримують студенти
                      Вид заняття / контрольний захід            Оцінка Oсем
               Тема 1                                                6-10
               Тема 2                                                6-10
               Домашня контрольна робота                             8-13
               Контрольна точка 1                                   20-33
               Тема 3                                                6-10
               Тема 4                                                6-10
               Тестування                                            8-13
               Контрольна точка 2                                   20-33
               Тема 5                                                6-10
               Тема 6                                                6-10
               Тестування                                            8-14
               Контрольна точка 3                                   20-34
               Всього за семестр                                   60 - 100

                                        Якісні критерії оцінки

       А [96-100], відмінно або зараховано – студент виявив всебічні, систематичні та глибокі знання
навчального матеріалу з дисципліни; продемонстрував уміння вільно виконувати завдання, передбачені
програмою; засвоїв основну та додаткову літературу; проявив творчі здібності в розумінні, в логічному,
чіткому, стислому та ясному трактуванні навчально-програмного матеріалу; засвоїв взаємозв’язок
основних понять дисципліни, їх значення для подальшої професійної діяльності.

       B [90-95], відмінно або зараховано – студент виявив систематичні та глибокі знання навчального
матеріалу з дисципліни вище середнього рівня; продемонстрував уміння вільно виконувати завдання,
передбачені програмою; засвоїв основну та додаткову літературу; засвоїв взаємозв’язок основних понять
дисципліни та їх значення для подальшої професійної діяльності.

       C [75-89], добре або зараховано – студент виявив загалом добрі знання навчального матеріалу
при виконанні передбачених програмою завдань, передбачених програмою, але припустив ряд помітних
помилок; засвоїв основну літературу; показав систематичний характер знань з дисципліни; здатний до їх
самостійного використання та поповнення в процесі подальшої навчальної роботи і професійної
діяльності.

       D [66-74], задовільно або зараховано – студент виявив знання основного навчального матеріалу
з дисципліни в обсязі, необхідному для подальшого навчання та майбутньої професійної діяльності;
впорався з виконанням завдань, передбачених програмою; ознайомився з основною літературою;
припустив значну кількість помилок або недоліків у відповіді на запитання при співбесідах, тестуванні та
при виконанні завдань тощо, принципові з яких може усунути самостійно.

       E [60-65], задовільно або зараховано – студент виявив знання основного навчального матеріалу
з дисципліни в мінімальному обсязі, необхідному для подальшого навчання та майбутньої професійної
діяльності; в основному виконував завдання, передбачені програмою; ознайомився з основною
літературою; припустив помилки у відповіді на запитання при співбесідах, тестуванні та при виконанні
завдань тощо, які він може усунути лише під керівництвом та за допомогою викладача.

       FX [35-59], незадовільно або не зараховано – студент мав значні прогалини в знаннях основного
навчального матеріалу; допускав принципові помилки при виконанні передбачених програмою завдань,
але спроможний самостійно доопрацювати програмний матеріал і підготуватися для перездачі
дисципліни.
                                                   7
       F [1-34], незадовільно або не зараховано – студент не мав знань зі значної частини навчального
матеріалу з дисципліни; допускав принципові помилки при виконанні більшості передбачених програмою
завдань.

                            Шкала оцінювання: національна та ECTS
                             Оцінка за національною шкалою
                                                                             Оцінка за шкалою
   Оцінка з дисципліни
                                  екзамен                  залік                  ECTS
          96-100          5 (відмінно)                                               А
           90-95          5 (відмінно)                                                B
           75-89          4 (добре)                     Зараховано                    C
           66-74          3 (задовільно)                                             D
           60-65          3 (задовільно)                                              E
           35-59                                                                     FX
                          2 (незадовільно)             Не зараховано
           1-34                                                                       F

             11. Методичне забезпечення та рекомендована література
                                          Базова література
   1. Навчальний посібник з дисципліни «Логіка» для студентів технічних закладів вищої освіти /
       Упоряд. Г.Г. Старікова. Харків: ХНУРЕ, 2023. – 167 с.
   2. Конспект лекцій з курсу «Логіка». Харків, ХНУРЕ, 2019. - 108 с.
   3. Арутюнов В.Х. Логіка: Навчальний посібник для економістів. К., 2000. 186 с.
   4. Бандурка О. М., Тягло О. В. (2011) Юридична логіка: підручник для студентів вищ. навч. закладів.
       Харків : Золота миля с.
   5. Гладунський В.Н. Логіка. Навчальний посібник для студентів економічних спеціальностей. Львів,
       2004. 241с с.
   6. Жеребкін В. Логіка: Підручник. - 7-е вид. К.: Знання, 2004. 255 с с.
   7. Карамишева Н.В. Логіка (теоретична і прикладна): навчальний посібник. – Київ: Знання, 2011. 455
       с с.
   8. Колотілова Н.А. Логіка і риторика: ретроспектива взаємозв’язку. Київ: Центр учбової літератури.
       2019. 198 с.
   9. Лебедєв В.О. Логіка: Курс лекцій. Харків: УкрДАЗТ, 2013. 84 с.
   10. Мозгова Н. Г. Логіка : навчальний посібник. К: Каравела, 2011. — 248 с.
   11. Павлов В. І. Словник найбільш уживаних термінів з філософії, логіки, етики, естетики та
       релігієзнавства. Харків : УкрДУЗТ, 2019. 162 с.
   12. Ткаченко А.А., Толок В.О. Основи науки логіки. Навч. пос. Запоріжжя. 2001.
   13. Тофтул М.Г. Логіка. К., 2003.
   14. Тягло О. В. (2008) Критичне мислення : навчальний посібник. Харків : Видавництво «Основа».
   15. Хоменко І. Логіка: Підручник для студ. вищих навч. закладів. К.: Центр учбової літератури, 2007.
       335 с.
   16. Шепетяк О. Логіка. Підручник для студентів вищих навчальних закладів. Київ: Фенікс. 2015. 256
       с.
                                          Допоміжна література
   1. Бандурка О., Тягло О. Курс логіки: Підручник. Київ: Літера ЛТД, 2002. 314с.
   2. Гасяк О. С. Формальна логіка : короткий словник-довідник. – Чернівці : Чернівецький нац. ун-т,
      2014. 200 с..
   3. Дуцяк І. Логіка: Навч. посібник для студентів. Львів: Просвіта, 1996. 127с.
   4. Жоль К.К. Вступ до сучасної логіки. К., 1992.
   5. Івін О. Логіка: Експериментальний навч. посібник для факультат. курсів загальноосвітних шкіл,
      ліцеїв, гімназій. К.: АртЕк, 1996. 231 с.
   6. Ішмуратов Л.Т. Вступ до філософської логіки. К., 1997. 198 с 60
   7. Комаха Л.Г. Логічні засади аргументації у філософському знанні : Монографія. К. : Центр навч.
      літ‐ри, 2015. 173 с.
   8. Конверський А.Є. Логіка. Підручн. для студ. юридич.ф-тів. К., 2004.


                                                  8
9. Орендарчук Г.О. Логіка: Навчальний посібник для студентів економічних та юридичних
    спеціальностей вищих навчальних закладів. – Видання друге, перероблене і доповнене. Тернопіль:
    Астон, 2008.272с.958.
10. Павлов В.І. Логіка у запитаннях, відповідях і аргументаціях. — К: Центр учбової літератури, 2008.
    408 с.
11. Паничев Ю. Введение в формальную логику: Учебн. Пособ. Для студ. гуманит. спец. – Донецк,
    2002.
12. Решетов О. Логіка: Навч. - метод. посіб. для студ. вищ. навчальних закладів. Кіровоград: Імекс-
    ЛТД, 2002. 52 с.
13. Руденко К. П. Логіка. К., 1976. 315 с.
14. Сумарокова Л. М. Основи логіки : навч. посіб. для юрид. вузів. Одеса : Фенікс, 2011. 236 с.
15. Тоффтул М. Логіка. Словник-довідник. К.: Академія, 2012. 312 с.
16. Тягло О. В. (1998) Логіка з елементами курсу критичного мислення. Харків : Видавництво
    Університету внутрішніх справ, «Основа».
17. Хоменко І. В. Еристика : підручник. К. : Центр правової літератури, 2008. 280 с.
18. Цалін С.Д. Логічний словник-довідник. Х.: Факт, 2006. 122 с.
19. Цалін С.Д. Логика: Хрестоматія. Х., 2006. 864 с.
20. Чорнобай О. Л. Мистецтво суперечки, або еристика: предмет та історія - Львів: Інститут права та
    психології Національного університету «Львівська політехніка». 2015. 246 с.
21. Kahane, H. and Cavender, N. 2006. Logic and Contemporary Rhetoric. The Use of Reason in Everyday
    Life. Tenth edition. Thomson Wadsworth.
22. Докази і аргументація в діловій взаємодії [Електронний ресурс]. – Режим доступу:
    http://stud.com.ua/41181/etika_ta_estetika/etichni_normi_diskusiyi _argumentatsiyi.
                                    Методичне забезпечення
1. Комплекс навчально-методичного забезпечення навчальної дисципліни "Логіка" підготовки
   бакалавра всіх спеціальностей [Електронний ресурс] / ХНУРЕ ; розроб. Г. Г. Старікова. – Харків,
   2023. URL: http://catalogue.nure.ua/knmz.
2. Методичні вказівки до практичних занять з дисципліни «Логіка» для студентів усіх
   спеціальностей [Електронний ресурс] / Упоряд.: Г.Г. Старікова. – Електронне видання. – Харків:
   ХНУРЕ, 2023. – 66 с. – pdf 1,12 Мb.
3. Методичні вказівки до самостійної роботи з дисципліни «Логіка». Харків, ХНУРЕ, 2018. -32с.
4. Конспект лекцій з курсу «Логіка». Харків, ХНУРЕ, 2019. - 108 с.
5. Методичні вказівки до практичних занять з дисципліни «Логіка» для студентів усіх
   спеціальностей / Упоряд. Г. Г. Старікова. Харків: ХНУРЕ, 2022. – 67 с.
6. Навчальний посібник з дисципліни «Логіка» для студентів технічних закладів вищої освіти /
   Упоряд. Г.Г. Старікова. Харків: ХНУРЕ, 2023. – 167 с.

                            12. Інформаційне забезпечення
1. Електронна бібліотека ХНУРЕ. Режим доступу: http://lib.kture/, https://lib.nure.ua/el-katalog
2. Навчальні матеріали онлайн. Режим доступу: http://pidruchniki.com
3. Бібліотека українських підручників. Режим доступу: http://libfree.com




                                                9
             Міністерство освіти і науки України

    Харківський національний університет радіоелектроніки




               ЛОГІКА
            Навчальний посібник
для студентів технічних закладів вищої освіти




                                                     ЗАТВЕРДЖЕНО
                                                   кафедра філософії.
                                                        Протокол №.8
                                                      від 29.05.2023 р.




                           Харків
                            2023
 Навчальний посібник з дисципліни «Логіка» для студентів технічних закладів
     вищої освіти / Упоряд. Г.Г. Старікова. – Харків: ХНУРЕ, 2023 – … с.




Упорядник: Г.Г. Старікова

Рецензенти: Т.Г. Комарова
            Л.А. Тіхонова
            А.М. Покровський




                                     2
                                                     ЗМІСТ
_Toc149896226
1. ПОНЯТТЯ І ПРЕДМЕТ ЛОГІКИ ................................................................ 6
 1.1. Поняття логіки ................................................................................................ 6
 1.2 Співвідношення логіки та мислення, логіки та мови ................................ 8
 1.3 Структура логіки як науки ........................................................................... 9
 1.4 Етапи розвитку логіки................................................................................. 10
   1.4.1 Історія виникнення логічних вчень у стародавньому світі .................. 10
   1.4.2 Логічні вчення Стародавньої Індії. .......................................................... 11
   1.4.3 Розвиток логіки в античній Греції та в епоху Середньовіччя ............. 13
   1.4.4 Етапи подальшого розвитку логіки у філософії і науці Нового часу.
   Формування символьної логіки. ........................................................................ 16
   1.4.5 Види та особливості сучасних типів логіки............................................. 17
   1.4.6. Розвиток логіки в Україні. ........................................................................ 19
 1.5 Значення логіки у повсякденному житті та науці.................................... 20
2. ПОНЯТТЯ ЯК ФОРМА МИСЛЕННЯ...................................................... 22
 2.1. Ім’я та поняття. Їх взаємозв’язок ................................................................ 22
 2.2. Визначення та структура поняття ............................................................... 23
 2.3. Основні методи утворення понять ............................................................. 25
 2.4. Зміст і обсяг понять, співвідношення між ними ....................................... 25
 2.5. Види понять .................................................................................................. 27
 2.6. Відношення між поняттями ........................................................................ 31
 2.7. Операції над поняттями ............................................................................... 37
   2.7.1. Операція визначення понять .................................................................... 37
   2.7.2. Операція поділу поняття ........................................................................... 40
   2.7.3. Узагальнення і обмеження понять. .......................................................... 42
   2.7.4. Додавання, множення і віднімання понять ............................................. 43
3. СУДЖЕННЯ ................................................................................................. 47
 3.1. Судження як форма мислення .................................................................... 47
 3.2 Структура судження.................................................................................... 48
 3.3 Судження і речення. Судження і питання ................................................ 50
 3.4 Класифікація суджень ................................................................................. 53
   3.4.1 Розподіл суджень за якістю і кількістю ................................................. 53
   3.4.2 Об'єднана класифікація суджень за якістю та кількістю ..................... 55
   3.4.3. Розподіл термінів у категоричних судженнях ...................................... 56
 3.5. Відношення між судженнями. "Логічний квадрат" .................................. 59
 3.6. Операції з судженнями ................................................................................ 61

                                                          3
 3.7 Поділ суджень за модальностями .............................................................. 63
 3.8. Складні судження ......................................................................................... 65
    3.8.1 Кон'юнктивні судження ........................................................................... 65
    3.8.2 Розділові (диз'юнктивні) судження ........................................................ 66
    3.8.3 Умовні (імпликативні) судження ............................................................ 67
    3.8.4 Судження еквівалентності ....................................................................... 68
4 УМОВИВІД .................................................................................................. 72
 4.1 Загальне поняття про умовивід .................................................................. 72
 4. 2 Гіпотези та гіпотетико-дедуктивний метод пізнання. ............................ 73
    4.2.1 Поняття та специфіка гіпотези як форми розвитку наукового знання.
    ............................................................................................................................... 73
    4.2.2 Загальна характеристика дедуктивного методу .................................... 74
    4.2.3 Гіпотетико-дедуктивна модель наукового пізнання. ............................ 76
 4.3 Абдуктивні міркування та їх роль в науці. ............................................... 77
    4.3.1 Особливості абдуктивних міркувань. ..................................................... 77
    4.3.2 Місце абдуктивних міркувань в науковому пізнанні. .......................... 80
    4.3.3 Можливі способи використання абдукції. ............................................. 81
 4.4 Силогізм як різновид умовиводу ............................................................... 82
    4.4.1 Простий категоричний силогізм. Загальні правила силогізму ............ 82
    4.4.2 Фігури категоричного силогізму ............................................................ 85
    4.4.3 Модуси категоричного силогізму ........................................................... 86
 4.5. Інші різновиди умовиводів ........................................................................ 88
    4.5.1 Скорочені і складні силогізми ................................................................. 88
    4.5.2 Умовні, розділові й умовно-розділові силогізми .................................. 89
    4.5.3 Індуктивні умовиводи .............................................................................. 94
    4.5.4 Умовиводи за аналогією .......................................................................... 96
5. ФОРМАЛЬНО-ЛОГІЧНІ ЗАКОНИ ........................................................ 101
 5.1. Основні формально-логічні закони .......................................................... 101
    5.1.1. Закон тотожності ..................................................................................... 101
    5.1.2. Закон протиріччя ..................................................................................... 103
    5.1.3. Закон виключеного третього .................................................................. 104
    5.1.4. Закон достатньої підстави....................................................................... 106
 5.2. Додаткові закони у сучасній логіці. ......................................................... 107
6. АРГУМЕНТАЦІЯ І ДОВЕДЕННЯ .......................................................... 115
 6.1 Аргументація в контексті логічних обґрунтувань ................................. 115
 6.2. Доведення: загальне поняття, сутність і значення ................................. 116
 6.3 Логічна структура доведення ................................................................... 119

                                                                  4
 6.4 Види доведення. Спростування ............................................................... 122
 6.5 Умови і правила доведення ...................................................................... 125
7. СПЕЦИФІЧНІ ФОРМИ АРГУМЕНТАЦІЇ ТА ДОВЕДЕННЯ ............ 133
 7.1. Парадокси, паралогізми і софізми ............................................................ 133
   7.1.1 Поняття про парадокси, паралогізми і антиномії................................ 133
   7.1.2 Приклади парадоксів та можливості їх розв’язання ........................... 134
 7.2 Софістика як логічний феномен .............................................................. 137
 7.3 Деякі способи побудови софізмів. ........................................................... 139
 7.4. Діалог і суперечка як особливі форми доведення та аргументації ....... 142
   7.4.1. Діалог як специфічна форма доведення ................................................ 143
   7.4.2. Роль запитань у діалозі та правила їх формулювання ......................... 144
   7.4.3. Суперечка, її види. Стратегія суперечок ............................................... 145
   7.4.4. Логіка та риторика. Особливості використання логічних методів
   доведення у риторичній практиці. ................................................................... 148
   7.2.5. Поради полемісту .................................................................................... 150
РЕКОМЕНДОВАНА ЛІТЕРАТУРА ........................................................... 154
СЛОВНИК ОСНОВНИХ ПОНЯТЬ ............................................................ 156




                                                        5
                   1. ПОНЯТТЯ І ПРЕДМЕТ ЛОГІКИ
• Поняття логіки
• Співвідношення логіки та мислення, логіки та мови
• Структура логіки як науки
• Основні етапи розвитку логіки
      – Історія виникнення логічних вчень у стародавньому світі
      – Логічні вчення Стародавньої Індії
       – Розвиток логіки в античній Греції та в епоху Середньовіччя
       – Етапи подальшого розвитку логіки у філософії і
       – науці Нового часу. Формування символьної логіки
       – Види та особливості сучасних типів логіки
• Значення логіки у повсякденному житті та науці


1.1. Поняття логіки
      Логіка – одна з найдавніших галузей філософського знання, вона є
суттєвим загально-культурним феноменом від початку її виникнення як науки.
Виникнувши у рамках філософії, логіка вийшла за її межі і стала необхідним
інструментом мислення у науці, політиці, економіці, сфері суспільного і
культурного життя, у повсякденній діяльності. У наш час логіка стає у нагоді
політику і юристу, бізнесмену і вченому, суспільному діячеві і студенту. Можна
сказати, що формально-логічне мислення має загальнолюдську обов’язковість.
У чому ж причина такої важливої ролі формальної логіки?
      Перш за все слід підкреслити, що стихійно сформовані навички логічно
завершеного мислення та наукова теорія такого мислення – це зовсім різні речі.
Подібно до того, як вміння розмовляти існувало ще до виникнення граматики,
так і мистецтво правильно мислити існувало задовго до логіки. Переважна
більшість людей і зараз розмірковують і мислять, не звертаючись по допомогу
до особливої науки, і не розраховують на її допомогу. Деякі навіть вважають своє
особисте мислення природним процесом, який вимагає аналізу та контролю не
більш, ніж дихання чи пересування. Знайомлячись із курсом логіки, ви побачите,
що це необґрунтована омана стосовно стихійно сформованих навичок
правильного мислення, а також дізнаєтесь, яким чином стає можливим таке
позасвідоме формування логічного мислення і які чинники його забезпечують.
      Ще Геракліт вважав, що різноманітні знання самі по собі – це ще не
мудрість. Однією зі складових частин мудрості є розуміння логічних засад
положень, які приймаються. Без здатності обґрунтувати певні твердження немає

                                       6
дійсного і твердого знання. «Уся наша досконалість полягає у думці, - писав
французький математик і філософ Б. Паскаль. – Не простір і не час, яких ми не в
змозі заповнити, підносять нас, а саме вона, наша думка. Будемо ж вчитися добре
мислити».
      Термін «логіка» походить від давньогрецького слова «логос» (logos), що
означає, з одного боку, «мислення», «думка», «закон», «розум», з іншого –
«слово», «мова», «мовлення». Тобто логіка із самого початку пов’язана з
мисленням і, ширше, з пізнавальною діяльністю людини. Тому потрібно дуже
коротко згадати, що ми знаємо про основні когнітивні процеси людини.
      Як відомо з курсу філософії, пізнавальні процеси поділяються на чуттєві
(відчуття, сприйняття, уявлення) і раціональні (поняття, судження, умовиводи).
Саме раціональна складова пізнання є предметом вивчення у логіці. Але слід
пам’ятати, що людське пізнання завжди починається з чуттєвого рівня. Чуттєвий
досвід – це початок і кінцева опора пізнання. Але давно відомо, що цей досвід у
відриві від абстрактного мислення здатен надавати лише примітивне
«констатуюче» знання на кшталт: «Ця роза червона», «Мені холодно» тощо.
Будь-яке емпіричне пізнання вимушено виходить за рамки суто чуттєвого
досвіду, тому що у людини чуттєва складова завжди пов’язана із мисленням: без
понять людина не здатна висловити найпростіші спостереження, зафіксувати
найочевидніші факти.
      Над цими особливостями пізнання людина замислювалась досить давно, і
саме на цих роздумах зросла особлива наука про мислення – логіка. Ще
стародавні вчені помітили, що міркування про будь-які предмети підкоряються
певному порядку , який не залежить від бажання і волі того, хто міркує. Існують
загальні схеми переходу від одних думок до інших, від передумов до висновку.
Існує незалежна від суб’єкта мислення сила, яка примушує його мислити по
суворо заданій схемі. Ці примусові схеми міркування знаходять своє втілення у
логічних законах, що керують процесом мислення. Таким чином, сферою
дослідження логіки є форма подібних конструкцій, тобто певний спосіб зв’язку
елементів думки, спосіб їх організації у цілісну структуру.
      Слід звернути увагу на те, що існують правильні і неправильні схеми
міркування. Правильні логічні форми виражають сталі зв’язки між об’єктами
будь-якої природи, що закріплені у мисленні у формі логічних законів.
Правильна форма не тільки є способом організації елементів думки, але й несе
знання про реальні загальні відносини.
      Людську здатність до правильних міркувань мислителі пояснювали
існуванням особливих законів – логічних законів мислення. Логіка є аналізом і

                                      7
критикою мислення, вона намагається відділити засоби, що допомагають
ефективному пізнанню дійсності, від тих, які більш-менш вірогідно призведуть
до хибних суджень або помилок. Логіка повинна також систематизувати і
обґрунтувати правильні і ефективні способи міркування. Для цього необхідно
привести їх у єдину систему, виявити їх взаємовідносини, показати зв'язок теорії
міркування з практикою мислення. Таким чином, міркування – це об’єкт, який
виокремлюється логікою у мисленні у якості предмета свого дослідження.
      Отже, логіка – це наука про закони, форми і прийоми мислення, яке
здійснюється за допомогою мови.
      Важливим є те, що логічні форми мислення і втілені у них універсальні
знання мимоволі, поза участю свідомості, вбираються людиною на перших
стадіях її розвитку завдяки засвоєнню мови. Логічні схеми міркувань, правила їх
побудови і перетворення виявляються і досліджуються у мовних конструкціях.
Тому наступний розділ присвячено зв’язкам логіки і природної мови.


1.2 Співвідношення логіки та мислення, логіки та мови
      Мислення – це здатність людини міркувати, опосередкований і
узагальнений спосіб відображення об'єктивної дійсності за допомогою слів.
Результатом мислення є думка (поняття, ідея).
      Розмірковуючи, ми постійно відчуваємо існування певних правил, які
суттєво впливають на наше мислення, формують його, примушують нас робити
певні висновки і не дозволяють робити інші. Над цими правилами
замислювались ще стародавні філософи, і саме з цих роздумів виросла особлива
наука про мислення – логіка.
      Щодо безпосередніх зв’язків між логікою та мисленням, необхідно
підкреслити, що базові закони логіки, як і базові засади мислення, спираються на
фундаментальні закономірності навколишнього світу, зокрема, детерміністичні,
(причинно-наслідкові) зв’язки.
      Мислення є об’єктом досліджень у різних науках – психології, логіці,
когнітології. Важливо підкреслити принципову різницю між підходом до
вивчення мислення у логіці і психології. Психологія вивчає процес мислення
індивіда, вона базується при цьому на внутрішніх характеристиках особистості,
у формуванні яких важливу роль відіграють як природні і спадкові фактори, так
і зовнішні соціальні та культурні умови. Логіку ж не цікавить, хто саме мислить
– хлопець чи дідусь, жінка чи чоловік, здорова чи хвора людина, хоча для
психології це питання дуже важливе. Логіка також не цікавиться питанням про
мотиви, що вимушують людину мислити, тоді як психологія ретельно досліджує
                                       8
ці мотиви, тому що вони важливі для характеристик особистості у цілому. Закони
мислення, які вивчаються психологією, характеризують мислення як результат
взаємодії усіх компонентів психіки індивіда. Логіка у своїх законах і формах
розкриває мислення таким, яким воно повинно бути, щоб не відхилятися від
істини у процесі пізнання. У зв’язку з цим логічні закони виступають як логічні
норми і принципи. Слід підкреслити, що вони не залежать від волі людей, тому
що не встановлюються ними як, наприклад, норми права чи моралі.
      Абстрактне мислення не може існувати поза мовою. Мова надає нашим
думкам конкретності, певності, за її допомогою думка отримує форму слова або
речення, і, таким чином, стає доступною для інших людей. Отже, мова виступає
як безпосередня дійсність думки, мова надає можливість зберігати і передавати
іншим свої думки. Таким чином, мова виступає найважливішою ланкою, що
пов’язує різні покоління людей. Мова як форма і мислення як зміст складають
неподільну єдність. При цьому необхідно розуміти, що мова – це не тільки
матеріальна оболонка думки, але й спосіб її усвідомлення та об’єктивації. Думка,
що не має мовної форми, не усвідомлюється нами, хоча й існує. Тому мова – це
безпосередня дійсність мислення. Саме тому необхідно звернути увагу на
різноманітний вплив, який мова чинить на абстрактно-логічне мислення. Кожен
з нас знає, як складно інколи виразити свою думку, якщо ти не володієш мовою
у необхідному обсязі. Тобто мова може бути не лише помічником, але й
перепоною у мисленні. Наприклад, важливим критерієм оволодіння іноземною
мовою є здатність мислити на цій мові. Навіть коли ми не виголошуємо думки
уголос, наше мислення здійснюється за допомогою «внутрішньої мови».
      Окрім того, мова дозволяє нам виразити думки про речі в узагальненій,
абстрактній формі. Ми подумки відволікаємося від конкретних форм і якостей
реальних предметів і таким чином надаємо нашим словам узагальнену форму.
Здатність людини до абстрактного мислення закладена у неї від народження, але
вона може розвиватися різними шляхами, коли людина дорослішає, навчається,
спілкується з іншими людьми, оволодіває культурними цінностями. Мова є
засобом актуалізації думок, необхідною умовою здійснення процесу мислення.
Крім того, мова є не тільки засобом об’єктивізації думок, але й способом
усвідомлення цих думок.


1.3 Структура логіки як науки
     У сучасній логіці існує досить багато її різновидів, але починалась вона із
створення і детальної розробки формальної логіки, у якій використовувалась
природна людська мова. З часом слова-поняття мови було замінено на символи,
                                       9
тому сучасну логіку поділяють на два великих розділи – формальну (загальну)
логіку і символьну (математичну) логіку.
      У свою чергу, формальна логіка поділяється на два розділи у зв’язку з
різницею об’єктів, що вивчаються. Перший розділ – це вчення про основні форми
(елементи) мислення, без яких неможливо ані повсякденне, ані наукове
мислення. До основних форм мислення відносяться поняття, судження та
умовиводи. Другий розділ включає до себе систематичні форми, які необхідні для
наукового мислення. До таких форм відносяться визначення, класифікація,
доведення, логічні методи, пов’язані з аналізом даних досвіду.
      Математична (символьна) логіка складається з багатьох структурних
елементів. У ній використовуються табличне побудування логіки висловлювань,
спеціальна мова символів і формули логіки висловлювань.
      Крім того, у сучасній логіці існують також різні види прикладної логіки,
які розрізняються по відношенню до предмету мислення. Необхідно згадати такі
різновиди, як темпоральна логіка, технічна логіка, нечітка логіка, пов’язана з
розвитком кібернетики, та деякі інші, у яких створюються спеціальні системи
числень. Існують також такий різновид, як нечітка логіка, пов’язана з розвитком
кібернетики, та деякі інші, у яких створюються спеціальні системи числень.


1.4 Етапи розвитку логіки
1.4.1 Історія виникнення логічних вчень у стародавньому світі
      Висвітлюючи питання щодо історії виникнення і розвитку логіки у
стародавньому світі, необхідно, перш за все, пам’ятати, що логіка сформувалась
у лоні філософії, як один з її найважливіших розділів. Однак, оскільки у давні
часи мислення не виокремлювалося філософами з усього існуючого, а то й
ототожнювалося з буттям (точніше, буття наділялося рисами, характерними для
мислення), виявити перші кроки логічної науки непросто.
      Теоретичне мислення має тенденцію «перетворювати» (бодай на певний
час) хаотичне на упорядковане, множинне на єдине, одиничне на загальне,
конкретне на абстрактне, плинне на тривке, багатоманітне на одноманітне,
чуттєве на невідчутне, матеріальне на ідеальне. І все ці риси теоретичної картини
світу переносилися древніми на сам об’єктивний світ.
      Під поняттям «логіка» розуміли (і розуміють зараз) передусім
упорядкованість. Саме тому ведичне поняття «ріта», яке позначало закон, що
упорядковує Всесвіт, мало також логічну властивість упорядкування думок і



                                       10
знань та виконувало роль істини. Подібне характерне і для понять «дао», яке
посідало істотне місце у філософії Давнього Китаю, та «логос» Геракліта.
      Розвиток логіки впродовж багатьох століть відбувався у двох світових
центрах зародження цієї науки – У Давній Індії та у Давній Греції. Необхідно
підкреслити, що логічні традиції склалися у цих країнах незалежно одна від
одної. Зверніть увагу, що на основі досягнень логіки в Індії розвивалася логіка у
Китаї, Тибеті, Монголії, Кореї, Японії, Індонезії. Грецька логіка впливала на
розвиток цієї науки у Давньому Римі, Візантії, Вірменії, Грузії, арабомовних
країнах Близького Сходу, Західній Європі.

1.4.2 Логічні вчення Стародавньої Індії.
      Уже в давніх упанішадах («Чхандогья», «Мундака») йдеться про існування
кількох самостійних видів звання, в переліку яких, крім Вед і різних магічних
мистецтв, згадуються хронологія, логіка (риторика), етимологія, граматика,
наука чисел, астрономія, військова наука.
      Виникненню логіки в Індії сприяли філософські диспути, на яких
представники різних течій, зокрема, буддизму, відстоювали свої погляди і
спростовували думки опонентів. Тому логіка тривалий час була тісно пов'язана з
риторикою, теорією ораторського мистецтва.
      В історії індійської логіки виділяють три основних періоди
      - перший період – VI ст. до н.е. — II—III ст. н.е. (рання буддистська логіка);
      - другий період – III—V ст. (діяльність шкіл вайшешика і ньяя);
      - третій період — VI—VIII ст. (розквіт буддистської логіки).
      Більшість робот першого періоду – це трактати про те, як ефективно вести
диспути. При цьому в центрі уваги стояло питання про сутність, види та місце
виголошення промов. Важливого значення надавали психології мислення (не
радили виступати з промовами у стані перевтоми, суму, гніву чи якогось іншого
сильного збудження) і власне ораторському аспекту промови (якими засобами
слід впливати на аудиторію).
      Діячи цього періоду також звертали увагу на логічну переконливість
промов та необхідність дотримання правил логіки. Були розроблені структура та
деякі правила доведення.
      Тогочасні мислителі розрізняли шість видів промов:
      — промова про себе;
      — красива промова, що дає насолоду (художнє слово);
      — промови диспутів, у яких співбесідники, втягнуті в дискусію,
висловлюють протилежні думки з приводу певної тези;
      — «нерозумна промова», в якій викладається хибне вчення;
                                        11
      — правильна промова, яка узгоджується з істинним ученням і ставить за
мету донести до слухачів істинне знання;
      — промова, в якій викладається істинне вчення.
      Вважали, що перший і другий види промов можутьбути як «розумними»,
так і «нерозумними»; і це треба брати до уваги. Третій і четвертий — завжди
«нерозумні», тому їх необхідно уникати. А п'ятий і шостий — завжди «розумні»,
їх треба завжди застосовувати. Розрізняли промови і за місцем виголошення:
      — перед царем;
      — перед правлячими;
      — на великому зібранні;
      — перед тими, хто добре знає вчення;
      — перед брахманами;
      — перед тими, хто любить слухати істинне вчення.
      Детально було розроблено тему «прикрашення промов». Вважалося, що
промову прикрашають, по-перше, досконале знання як своєї системи, так і тих
учень, проти яких доводиться виступати, а по-друге — досконалість зовнішньої
форми. Досконалою визнавалася, промова, вільна від грубих, неоковирних,
неграмотних висловів; легка, природна, проста; ясна; складна, послідовна; цікава
за змістом.
      Другий період розвиває дискусійний напрямок індійської логіки.
Розроблено вчення про структуру та основні правила суперечки. Також
сформовано вчення про три типи умовиводів. Сучасні дослідники порівнюють
це вчення з аристотелівським розумінням умовиводу. Так, О. Маковельський
писав з цього приводу: «В цьому пункті вчення індійської логіки наявна
розбіжність із вченням Аристотеля і його послідовників. У логіці Аристотеля
ознака виступає як загальніше, ширше поняття, ніж її носій (наприклад, «кінь —
ссавець»). В індійській же логіці, навпаки, «кінь» розуміється не як носій ознаки
«ссавець», а як ознака, з якої випливає, що перед нами ссавець. Щоб збагнути
специфіку індійського вчення про умовивід, треба зважати на те, що його автори
ще не могли чітко розрізняти світ речей і світ понять. Сучасні філософи, до речі,
теж нерідко не розрізняють поняття і предмет, який у ньому мислиться. Це
стосується, зокрема, і цитованого автора: «… ознака – загальніше поняття, ніж її
носій». Поняття «ознака» слід зіставляти з поняттям «носій».
      У третьому періоді вчення про умовивід стало більш довершеним і
багатогранним. Зокрема, проаналізовано особливості логічної підстави і
розроблена класифікація неправильних підстав. Правильними видами пізнання
визнавалися лише сприйняття і умовивід.

                                       12
      Одним з найвидатніших буддистських теоретиків логіки цього періоду був
Дхармакірті, якого називають Аристотелем Давньої Індії. Про його внесок у
розвиток індійської логіки свідчить хоча б перелік його логічних трактатів: «Про
достовірність пізнання», «Крапля логіки» (короткий підручник логіки),
«Короткий підручник про логічну підставу», «Дослідження про логічний
зв'язок», «Повчання про наукові диспути», «Пояснення відмінності в синтезі
уявлень». Головний його трактат має форму коментаря до твору Дигнаги «Про
джерела пізнання». Цей трактат написано у віршованій формі.
      Дхармакірті розробив цілу систему логіки, яка включала до себе наступні
розділи:
      — учення про сприйняття;
      — умовивід «для себе»;
      — умовивід «для інших»;
      — про логічні помилки.

1.4.3 Розвиток логіки в античній Греції та в епоху Середньовіччя
      У Давній Греції логіка формувалася і розвивалася у рамках філософії, з
якою ви вже знайомі. Потрібно лише згадати, який саме внесок у розвиток логіки
зробили наступні філософи-попередники Аристотеля: Демокрит, Зенон
Елейський, школа софістів, Сократ, мегарська та кіренська школи, Платон.
      Так, Сократ розробив метод пошуку нового знання, який назвав «іронією».
Використовуючи цей метод, він , по суті, відкривав власне і чуже незнання, що
ставало можливим лише завдяки тому, що Сократ порівнює те чи інше уявне
знання з ідеєю істинного знання.
      Створюючи метод продукування істинного знання, він вдавався до таких
засобів дослідження, як індукція і дефініція. У «Метафізиці» Арістотель
зазначав, що Сократ використовував індукцію, яка веде від знань одиничних
речей до визначення загального поняття. Критикуючи крайній релятивізм і
суб'єктивізм софістів, він спирається на свою концепцію поняття про поняття,
яке вважав незмінним і однаковим для всіх. Індукція, за Сократом, становить
основу дефініції. Ці засоби в нього перебувають у тісному взаємозв'язку. Завдяки
індукції утворюються поняття. При цьому Сократ виходить із звичайних уявлень
людей, звертається до прикладів з буденного життя, до відомих усім
загальновизнаних положень. Переконливими прикладами застосування
сократівського методу є «сократівські» діалоги Платона та бесіди Сократа,
передані Ксенофонтом у його «Меморабіліях».
      Найвидатніший учень Сократа Платон надавав великого значення
логічним проблемам, тому найбільшу увагу у своєму вченні він приділяв аналізу
                                      13
понять і суджень. Діалектичний метод Платона полягав в утворенні понять, у
процесі якого багатоманітне зводилося до одноманітного, до єдиного поняття,
яке потім поділялося на види. При цьому перевага надавалася дихотомії. Поняття
мали визначати суттєве в речах, а сутність речей вбачалася в тому загальному, в
чому всі речі відповідного роду збігаються.
      Платоном також було розроблено вчення про природу понять, їх
відношення за обсягом і змістом, про відношення роду і видів, про поєднуваність
і непоєднуваність понять, про дефініції. Для дефініції понять він іноді
застосовував особливий, «гіпотетичний метод». Найважливішим елементом
мислення, на думку Платона, є судження, знищення якого рівнозначне
знищенню мислення і мови. В «Тєететі» він доводить, що судження є новою
єдністю порівняно з поняттями, які до нього входять. Платон порушує проблему
предикації, можливості хибних суджень тощо. Наблизився він і до думки про те,
що істинними чи хибними можуть бути лише судження. Неодноразово звертався
до законів тотожності та несуперечливості. Щоправда, ці закони в нього носять
онтологічний смисл, тобто виявляються в бутті, а тому — й у мисленні.
      Але основоположником формальної логіки вважається Аристотель. Його
логічні твори були об’єднані під загальною назвою «Органон». Необхідно
підкреслити, що сам Аристотель називав своє вчення аналітикою. Термін
«логіка» пізніше ввели скептики. Аристотель вперше чітко сформулював закон
суперечності, закон виключеного третього і закон тотожності. Він детально
дослідив основні форми мислення (до них відносяться поняття, судження і
умовиводи). Але головним внеском Аристотеля у логіку було вчення про
силогізм і створення на його основі дедуктивної логічної системи.
      Аристотелеві належить заслуга створення логіки як засобу захисту істини
і викриття софістики. Саме в цих якостях вона є незамінною вже понад два
тисячоліття. Цікаво зазначити, що після падіння античної цивілізації, перше, що
було відновлено з античної науки – це логіка Аристотеля.
      У період середньовіччя схоласти продовжили розробку проблем логіки.
Головне завдання логіки полягало в обґрунтуванні догматів релігії, доведенні
існування Бога, поясненні питань створення світу та безсмертя людської душі
тощо. Для цього, зокрема, схоласти використовували аристотелівське вчення про
силогізм.
      Незважаючи на вузьку, конкретно-релігійну спрямованість схоластичної
логіки вона була необхідним етапом розвитку цієї науки хоча б тому, що сприяла
популяризації логічних знань. У цей час активно пропагувалися твори античних
філософів, зокрема Аристотеля, вчення якого глибоко вивчали і творчо

                                      14
розробляли, хоча схоластична логіка занадто формалізувала запропоновані ним
логічні засоби. Логіка поступово формувалась як навчальна дисципліна в перших
університетах Європи. Так, відомий в ті часи Петро Іспанський відіграв велику
роль у розробці логіки Аристотеля і стоїків. Його праця «Суммули» (яка
перевидавалася майже 50 разів) була основним підручником Західної Європи в
епоху середньовіччя.
        З метою кращого запам'ятовування логічних знань учені середньовіччя
нерідко вдавалися до мнемонічних (грец. mnemonikon — мистецтво
запам'ятовування) засобів: штучно створених схем, умовних знаків, символів
тощо. Саме вони ввели у логіку латинську термінологію, якою ми користуємось
і досі.
        З іншого боку, не менш важливим є внесок мислителів Візантії. Так,
Михайло Псьол, логіку якого називали «мистецтвом мистецтв» і «наукою наук»,
у своєму «Синопсисі» вводить для різних видів суджень символічні позначення
(А, І, Е, О) а для різних модусів силогізму — спеціальні слова, голосні яких
позначали кількість і якість суджень, що входили до складу відповідного
різновиду силогізму. Також він розробив вчення про так званий «логічний
квадрат», яке можна використовувати у будь-якій науці для визначення
істинності чи хибності суджень.
        Варто також звернути увагу на досягнення таких видатних мислителів, як
Дунс Скот, Ансельм Кентерберійський, Ібн Сіна, Фарабі та інших. У
середньовічній логіці час від часу виникали ідеї, які збагачували традиційну
логіку, а іноді передували численним галузям сучасної логіки. Так, деякі вчені
займалися проблемами модальної логіки. Ібн Ругяд розробив класифікацію
модальних суджень, зокрема розрізняв сильну, нейтральну і слабку можливості,
Жан Буридан детально дослідив модальні умовиводи. Ансельм
Кентерберійський аналізував речення, які містили модальні функтори
«можливо», «сумнівно», «необхідно», а оскільки він розглядав і функтори-
приписи («заборонено», «обов'язково» тощо), його вважають одним із
основоположників деонтичної логіки.
        Деяким середньовічним мислителям були відомі закони, які нині
називають законами де Моргана. Це стосується, зокрема, Петра Іспанського та
Рагхунатха Сіромані. Адам де Пті-Пон випередив канторівську ідею про
можливість існування множини речей, яка містить підмножину, в певному
розумінні рівну самій цій множині. Ним же була випереджена й ідея Пірса про
те, що скінченна множина не може бути взаємно-однозначно відображена на її
власну підмножину.

                                     15
      Цікаво, що саме у цей час Раймонд Луллій побудував «логічну машину»,
за допомогою якої одержував різні поєднання понять. Ця ідея була сприйнята
його сучасниками з недовірою. Проте вже у XVII ст. ідея Р. Луллія про
машинізацію умовиводів, мислених процесів мала великий вплив на засновника
математичної логіки німецького філософа Готфріда-Вільгельма Лейбніца.
      В епоху Відродження були відновлені і активно використовувалися
відкриті за часів античності логічні методи. З цього починається філософія
Р. Декарта та інших мислителів, уся наука Нового часу.

1.4.4 Етапи подальшого розвитку логіки у філософії і науці Нового часу.
Формування символьної логіки.
       Для розвитку формальної логіки у наступні століття характерним стає рух
у трьох основних напрямках: 1) активні пошуки формально-логічних методів
пізнання, альтернативних дедукції; 2) розвиток математики і поширення її
засобів на різні сфери пізнання; 3) виявлення діалектичних суперечностей, які не
узгоджувалися із законами формальної логіки. Зрештою це призвело до
створення індуктивної логіки Френсісом Беконом та спроби поширення засобів
математики на сферу логіки Готфрідом Вільгельмом Лейбніцем, що призвело до
створення математичної логіки.
       Виникнення індуктивної логіки означало новий етап розвитку традиційної
(формальної) логіки. Індуктивна логіка Ф. Бекона і Д.С. Мілля досліджувала
умовиводи, зроблені на основі емпіричних спостережень окремих випадків та їх
індуктивного узагальнення. Для цього були розроблені спеціальні, особливі
методи індуктивного дослідження, які отримали свій розвиток у ХIХ столітті.
       Нові ідеї, які пов’язували логіку з математикою, вперше були
сформульовані ще Готфрідом Вільгельмом Лейбніцем (1646-1716), який
розробив символьну логіку і на століття випередив свій час. Передусім це
стосується його ідеї побудови спеціальної штучної мови, за допомогою якої
будь-яке міркування можна перетворити на упорядкований ланцюжок знаків
певного типу. Він ставив на меті створення загального методу, на основі якого
всі істини можна буде звести до деякого виду обчислення. У праці «Елементи
універсальної характеристики» він здійснює спробу створити перше логічне
числення, необхідною умовою якого було існування спеціальної мови. Створена
Лейбніцем штучна мова стала прототипом сучасних формалізованих мов логіки.
       В останні півтора століття у логіці відбулися якісні зміни, так чи інакше
пов’язані з розвитком символьної логіки та інших видів неформальної логіки.
Одним із засновників математичної логіки вважається Джордж Буль (1815—
1864), який провів аналогію муж алгеброю і логікою та розробив відповідне

                                      16
логічне числення. Алгебро-логічний метод дав можливість Булю виявити нові
типи висновків, які не враховувались у традиційній силогістиці. Він детально
проаналізував закони комутативності, асоціативності, дистрибутивності.
      Необхідно також згадати про такого видатного вченого, як Огастес де
Морган (1806—1871), який став засновником логічного аналізу відношень,
зокрема запропонував формулу суджень відношення, яка нагадує сучасну
формулу «a R b». Він сформулював основні принципи логіки висловлювань і
логіки класів. У розробленій ним алгебрі відношень аналізував операції
додавання, множення тощо. У математичній логіці Морган сформулював закони,
які носять його ім'я — «закони де Моргана».
      За останні сторіччя символьна (символічна) логіка отримала значний
розвиток і досягла дивовижних успіхів. Внаслідок цих успіхів, особливо у галузі
теорії логічного висновку і логічної семантики, виникла думка про непотрібність
традиційної логіки. Проте люди, як і дві тисячі років тому, продовжують
міркувати, доводити, спростовувати, користуючись природною мовою, а не
мовою логіки предикатів. І тут найефективнішим засобом є апарат традиційної
формальної логіки.
      Головна різниця між традиційною і символічною логікою полягає у
відмінності підходу до аналізу міркування. Традиційна логіка аналізує мислення,
зокрема такі його форми, як поняття, судження, умовивід, а символічна логіка
досліджує мову, зокрема, її смисловий зміст, і тому в ній йдеться не про форми
мислення, а про терміни і висловлювання мови.

1.4.5 Види та особливості сучасних типів логіки
      Готліб Фреге (1848—1925) заклав основи логічної семантики. У своїй
фундаментальній праці «Основні закони арифметики» він побудував систему
формалізованої арифметики на основі розробленого ним розширеного числення
предикатів з метою обґрунтування ідеї про зведення математики до логіки. Ідеї
Фреге багато в чому наперед визначили розвиток логіки XX ст.: він увів поняття
логічної функції й розрізнення властивостей речей і відношень (а відповідно
одномісних і багатомісних логічних функцій); вперше ввів символи для
позначення кванторів; увів поняття істиннісного значення тощо.
      Фреге систематично досліджував відношення між мовними виразами і
предметами, які позначаються цими виразами; розкрив відмінність між
значенням і смислом мовних виразів. Його праці розцінюються як початок
нового етапу в розвитку математичної (символічної) логік
      Чарльз Самдерс Пірс (1839—1914) – родоначальник семіотики (загальної
теорії знаків). У своєму численні він широко використовував не тільки строгу,
                                      17
але й нестрогу диз’юнкції. Пірс також сформулював закони матеріальної
імплікації, але тривалий час його праці не були відомі широкій науковій
громадськості.
      Давід Гільберт (1862—1943)         розробляв числення висловлювань і
предикатів, застосовував метод формалізації у тлумаченні логічних умовиводів.
Також він досяг значних успіхів у застосуванні методу формалізації в тлумаченні
логічних умовиводів, у розробці числення висловлювань і предикатів, у
дослідженні аксіоматизації знань. Він здійснив строго аксіоматичну побудову
геометрії Евкліда, що наперед визначило подальший розвиток досліджень з
аксіоматизації наукового знання, запропонував розгорнутий план обґрунтування
математики шляхом її повної формалізації. Щоправда, ця програма виявилась
нездійсненною, проте її ідеї призвели до виникнення метаматематики (теорії
доведень).
      Платон Порецький (1846—1907) першим розробив і читав курс
математичної логіки. Він узагальнив і розвинув досягнення Дж. Буля, У.-
С. Джевонса, Е. Шредера у сфері алгебри логіки. Значне місце у працях
Порецького займала «теорія наслідків». Ним узагальнена теорія силогістики
традиційної логіки, проаналізовані деякі несилогістичні міркування тощо.
      Альфред Уайтхед (1861-1947) та Бертран Рассел (1872-1970) внесли
великий вклад у розробку мови сучасної логічної символіки. Їх фундаментальна
праця «Principia Mathematica» стала основою майбутнього логіцизму і теорії
типів. Також Рассел систематично виклав теорію числення висловлювань і
теорію класів, розвинув математичну логіку способом аксіоматизації і
формалізації числень висловлювань, класів і предикатів, а також досліджував
логічний аспект проблеми існування.
      Джузеппе Пеано (1858-1932) запропонував ідеї, завдяки яким було
здійснено перехід від старої алгебри логіки до математичної у її сучасному
вигляді. Він увів прийняті у сучасній математичній логіці символи (включення
множини, об’єднання тощо).
      Значним є внесок у розвиток сучасної логіки і деяких інших учених,
зокрема представників львівсько-варшавської школи, до якої належали
К. Твардовський,        Я. Лукасевич,       С. Лесьневський,       А. Тарський,
Т. Котарбіньський, К. Айдукевич та ін. Вони багато зробили для розвитку
логічної семантики, теорії множин, модальної й багатозначної, математичної
логіки, для розв'язання металогічних і методологічних проблем тощо.
      В останні десятиріччя значну увагу вчені приділяли дослідженню
недедуктивних методів міркувань, які стали основою для розробки теорії

                                      18
аргументації. На відміну від дедукції аргументація спирається на діалог, в
процесі якого співбесідники відстоюють свою точку зору и разом намагаються
знайти істину. Тобто на перший план виходить не дедукція на основі вже відомих
істин, а пошук і доведення нових знань. Використання недедуктивних методів
також має місце у теорії і практиці евристики.

1.4.6. Розвиток логіки в Україні.
       В Україні логіку як окрему науку починають вивчати у Раківський
академії, школі Київського братства та гімназії при Києво-Печерській лаврі (на
базі двох останніх у 1632 році було створено Києво-Могилянську колегію, яка у
1701 році перетворюється на академію). Студенти у цих закладах вивчали курс
логіки разом із філософією і риторикою протягом трьох років. Збереглись праці
Стефана Яворського (1600 – 1683), Феофана Прокоповича (1681 – 1736) та інших
викладачів і професорів Києво-Могилянської академії, в яких розглядаються
логічні проблеми. Логіка тлумачилась як наука, що забезпечує правильний хід
міркувань.
       У ХІХ ст. логіка вивчалась у Львівському, Харківському, Київському і
Новоросійському (Одеському) університетах. Визначним вченим того часу, який
зробив вагомий внесок у розвиток логіки (зокрема у теорію множин) був
П. Порецький (1846 – 1907 р.). У 20-му ст. після Першої світової війни і до
початку Другої, на території Західної України логіка динамічно розвивалась,
зокрема, існувала Львівсько-Варшавська школа, основними представниками
якої, втім, були не етнічні українці. Пізніше розвиток логіки як науки майже не
відбувався, оскільки вона вважалась наукою, непотрібною пролетаріату. Після
Другої світової війни у вищих закладах СРСР на філософських факультетах
ввели кафедри логіки, де навчались відповідні фахівці. Кафедру логіки згодом
було відкрито і у Київському державному університеті. За роки свого існування
кафедра підготувала значну кількість фахівців з логіки, докторів і кандидатів
філософських наук.
       З 60-х років ХХ ст. почався новий підйом логіки, справжнє її відродження,
що пов’язано з роботами А. Уйомова, М. Поповича, А. Ішмуратова,
А. Конверського та інших вчених. Сьогодні логіка займає достойне місце в
системі освіти України. Це пояснюється її важливою роллю у формуванні
інтелектуальної культури особистості.




                                      19
1.5 Значення логіки у повсякденному житті та науці
       Перш за все необхідно засвоїти, що дотримання законів і принципів
формальної логіки є необхідною умовою досягнення істини. У зв’язку з тим, що
вивідне знання існує майже у всіх сферах розумової діяльності людини, знання і
дотримання формально-логічних законів необхідно кожній людині, незалежно
від її професії та сфери діяльності.
       З іншого боку, можна відмітити, що більшість людей не вивчала логіку, але
досить ефективно користується її правилами. Виникає питання, яким чином
людина отримує знання цих правил і вміння ними користуватися. Перш за все,
ці правила неявним чином присутні у будь-якій природній мові (у структурі
речення, мовних засобах доведення і т.ін.), і дитина засвоює їх, коли засвоює
рідну мову. Потім ми починаємо читати книжка, у роздумах героїв яких також
використовуються правила і закони логіки. Наступний шлях засвоєння
правильних логічних прийомів – це навчання. Вивчаючи будь-яку дисципліну,
ми мимоволі засвоюємо логіку доказів тих чи інших наукових положень, законів
і концепцій. Яскравим прикладом такого оволодіння формальною логікою
можна вважати геометрію Евкліда, яка впродовж багатьох століть розглядалась
не лише як джерело математичних знань, але й посібник формально-логічних
прийомів мислення. Взагалі наукові тексти несуть у собі взірці високої культури
мислення їх творців. Уважно вивчаючи їх твори, ми вчимося, як потрібно
правильно мислити. Але цим шляхом ми йдемо наосліп, Інша справа, коли ми
вивчаємо і знаємо закони і форми мислення, можемо самі свідомо ними
користуватися, аналізуючи розрізнені емпіричні поняття, можемо
систематизувати їх і визначати їх точний зміст.
       Але особливе значення формальна логіка має у науковій діяльності, яка
безпосередньо пов’язана з розробкою нових понять, систематизацією знань,
доказом та обґрунтуванням нового знання. Істинна наука базується на суворій
дисципліні мислення, вмінні відволікатися від несуттєвих деталей, здібності
надавати творчому процесу цілеспрямований характер. У наукових дискусіях
логіка відіграє роль «інтелектуального поліцейського», жорстко контролюючи
виконання усіма учасниками дискусії правил та вимог формальної логіки.
       Роль логіки у сучасному світі науки важлива і багатопланова. З часом
змінюються напрямки логічних досліджень, удосконалюються логічні методи,
виникають нові тенденції, які відповідають потребам науково-технічного прогресу.

                          Питання для самоконтролю:
     1. Дайте визначення поняття «логіка».

                                      20
     2. Як співвідносяться логіка і мислення?
     3. Як пов’язані логіка, мислення і мова?
     4. Яку структуру має логіка як наука?
     5. Що ви знаєте про історію логіки?
     6. Які види сучасної логіки вам відомі?
     7. Яке значення має логіка у науці і повсякденному житті?

                            Завдання для формування
                               практичних навичок
   1. Наведіть кілька прикладів речень, у яких термін «логіка» має різне
значення.
   2. З’ясуйте, які міркування є істинними, а у яких наявні фактичні або логічні
помилки:
   - «Є три типи темпераментів: сангвінічний, флегматичний і холеричний.
Встановлено, що мій темперамент не належить ані до сангвінічного, ані до
флегматичного. Отже, він холеричний».
   - «Усі квадрати мають рівні діагоналі. Дана геометрична фігура має рівні
діагоналі. Отже, вона належить до квадратів».
   - «Студент Н. заслуговує на позитивну оцінку з логіки, оскільки він кілька
разів прочитав підручник із цієї дисципліни».
   - «Ця тварина – ссавець, оскільки всі ссавці дихають киснем».
   3. Подумайте, чи можуть бути одночасно істинними такі висловлювання; свої
твердження обґрунтуйте:
   - «Деякі метали не тонуть у воді» і «Деякі метали тонуть у воді»;
   - «Всі люди мають свідомість» і «Люди мають свідомість»;
   - «Ця людина геніальна» і «Ця людина має погану механічну пам’ять»;
   - «Усі примати - хребетні» і «деякі примати - хребетні»;
   - «Жоден примат не літає» і «Деякі примати не літають»;
   4. Наведіть приклади кількох пар висловлювань, які не можуть бути
одночасно істинними.
   5. Визначте, які з перелічених висловлювань не можуть бути одночасно
хибними (обґрунтуйте своє твердження):
   - «Це слово чоловічого роду» і «Це слово середнього роду».
   - «Земля обертається навколо Сонця» і «Сонце обертається навколо Землі».
   - «Казки пишуть для дітей» і «Казки пишуть для дорослих».
   - «Деякі таємничі явища природи розгадані» і «Деякі таємничі явища
природи не розгадані».

                                      21
                2. ПОНЯТТЯ ЯК ФОРМА МИСЛЕННЯ
•   Ім’я та поняття. Їх взаємозв’язок.
•   Визначення та структура поняття
•   Основні методи утворення понять
•   Зміст і обсяг понять, співвідношення між ними
•   Види понять
•   Відношення між поняттями
•   Операції над поняттями
      – Операція визначення понять
      – Операція поділу поняття
      – Узагальнення і обмеження понять
      – Додавання, множення і віднімання понять


2.1. Ім’я та поняття. Їх взаємозв’язок
      Оскільки поняття поза словом не існує, може скластися думка, ніби вони
перебувають у винятково жорсткому взаємозв’язку, навіть у відношенні
тотожності. Проте поняття і слово (ім’я) відрізняються за своєю природою. Ім’я
– це вираз природної чи штучної (формалізованої) мови, що позначає окремий
предмет, сукупність предметів, якість чи відношення. Тож більшість наших слів
є іменами.
      Імена не тільки позначають предмети, але й висловлюють певну думку. На
відміну від імені поняття – це логічна форма думки, яка виражена словом.
Важливо пам’ятати, що між іменами і поняттями немає жорсткого зв’язку: одне
й те ж поняття може висловлюватись різними іменами, а одне й те саме ім’я може
висловлювати різні поняття. Так, однакові смисли у різних мовах
висловлюються за допомогою різних імен: «стіл» в українській мові і «table» у
англійській. Крім того, існує явище синонімії, коли два чи більше різних слів
мають одне значення, наприклад, «сміливий» і «хоробрий», а також омонімія,
коли одне слово використовується для втілення різних понять: ключ, яким
відкривають двері, і ключ як водне джерело.
      Спираючись на ці приклади, ми можемо зробити висновок, що для
розуміння смислу слова необхідно знати зміст відповідного поняття. Саме тому
цей зміст є визначальним у пізнанні дійсності. Тобто у пізнанні визначальна роль
належить саме поняттям. Імена при цьому виступають як символи, знаки чи їх
комплекси, які використовуються для позначення наших думок.


                                      22
      Але необхідно чітко розуміти принципову різницю між поняттям та
словом, у якому воно втілене. Поняття помилково ототожнюються не лише з
об’єктивними явищами, які в них відображено, а й зі словами, якими вони
позначаються. Між поняттям (ідеальне явище) і словом (матеріальне явище)
існує повна і незаперечна відмінність. Ототожнювати слова з поняттями є чи не
найбільшою гносеологічною помилкою.


2.2. Визначення та структура поняття
      У процесі пізнання світу людина, спираючись на свої відчуття, формує
поняття, які виступають абстракціями конкретних предметів або подій.
Необхідно відмітити принципово понятійний характер нашого мислення:
поняття, з одного боку, є результатом мислення, а з іншого – початком
подальшого процесу мислення. Слід підкреслити, що людське спілкування
неможливе без використання понять. Це стосується як повсякденного буття, так
і наукового чи філософського спілкування. Для науки вкрай необхідною є
понятійна чіткість та певність, коли вихідні поняття можуть суворо визначати
результат наукової праці. З іншого боку, у наукових або офіційних текстах
обов’язковим є чітке визначення понять, які обговорюються або є базовими у
дослідженні. Таким чином, понятійне мислення являє собою важливе і водночас
проблемне поле інтелектуальної діяльності.
      Поняття – це така форма мислення, яка відображає предмети у їх
загальних, сутнісних та істотних ознаках. Основою утворення понять є
абстраговані ознаки предметів, які втілені в узагальненому вигляді, без переліку
конкретних ознак окремого предмету.
       Предметом думки може бути будь-яка річ, явище чи процес реальної
дійсності, а також уявлення про ці предмети, образи нашої фантазії тощо. Думка
про якості і відношення предметів називають ознаками. Таким чином, ознаки
предмету визначають ознаки поняття про цей предмет. Ознаки також можуть
бути визначені як риси подібності або відмінності предметів. Подібні ознаки
називають загальними – у них втілюється тотожність предметів у певному
відношенні. Відповідно ті ознаки, якими предмети відрізняються один від
одного, називаються відмінними.
      У свою чергу, обидва види ознак можуть фіксувати суттєві і несуттєві
якості предметів. Існує два типи суттєвих якостей. До першого відносяться
якості, що визначають характер, природу, напрямок розвитку предмету
незалежно від того, яке значення має ця якість для інших предметів. Існування
предмету як предмету певного роду, певної категорії неможливо, якщо хоча б
                                      23
одна суттєва якість відсутня. Суттєві якості першого типу разом є достатніми для
втілення сутності предмету, а кожна з них необхідна для цього. У другому
випадку критерієм відмінності вважається значення якості одного предмету для
іншого. Такий тип якостей є відносним, тому що вони вважаються суттєвими у
одному відношенні і несуттєвими у інших випадках.
      Ознаки предметів діляться також на основні й похідні, випадкові чи
необхідні. Основні ознаки – це ті суттєві ознаки, з яких можна вивести як
необхідний наслідок інші суттєві ознаки, відповідно похідні ознаки – це ті, які
виводяться з основних. Наприклад, поняття «лібералізм» включає можливість
виводу наступних суттєвих ознак: «ринкова економіка», «свобода особистості»,
«партійний плюралізм» й інші. Кожна з цих ознак має свої похідні, наприклад,
поняття «ринкова економіка» включає до себе рух капіталів, товарів, послуг як у
межах держави, так і за її межами; «свобода особистості» – правовий захист
громадян, їх корпоративні і особисті свободи, доступ до інформації тощо.
      Необхідні ознаки – це ті ж суттєві ознаки, без яких неможливо існування
жодного індивіду даного класу предметів. Випадкові ознаки можуть належати
або усім представникам даного класу, або лише деяким з них, але при цьому вони
не є необхідним наслідком основних ознак. Наприклад, усі птахи мають пір'я
певного окрасу (необхідні ознаки), але серед птахів зустрічаються альбіноси, у
яких відсутні ці випадкові ознаки.
      Отже, поняття фіксує суттєві ознаки у предметі. У залежності від кількості
суттєвих ознак предметів, що зафіксовані у понятті, поняття поділяють на прості
й складні. Кількість елементів змісту поняття може дорівнювати одиниці, як у
понятті «існування», але це можливо лише у поняттях найвищого ступеню
абстракції. У менш абстрактних поняттях цих елементів завжди декілька.
Наприклад, поняття «речовина» включає такі елементи, як «тверде», «рідке»,
«газоподібне», «хімічне», «біологічне» і т. ін. Поняття, що мають у своєму змісті
більш одного елементу, розрізняються як більш складні чи менш складні. При
цьому зміст складного поняття є синтезом елементів, їх певною єдністю.
      Особливості цієї єдності характеризують структуру поняття, у якій
суттєвим є різниця між родовою ознакою, яку називають головною частиною
змісту поняття, й видовою відмінністю, яка називається побічною частиною.
Головна частина відповідає на питання «хто або що?», а побічна – на питання
«який?». Наприклад, у понятті «квадрат» головною частиною є поняття
«прямокутник», а побічною – поняття «той, що має рівні сторони». Тому за
допомогою символів зміст будь-якого поняття N може бути виражене формулою
N=Aabcd, де кожен із символів A, b, c, d визначає одну з ознак предмету.

                                       24
2.3. Основні методи утворення понять
      Утворення понять пов’язано з певними діями мислення, які дозволяють
встановити загальні ознаки у предметів шляхом виділення суттєвих і несуттєвих
ознак та створити з цих суттєвих ознак певну єдність.
      До цих методів відносяться наступні:
      1. Аналіз – розчленування змісту предмету на окремі якості й ознаки, що
здійснюється подумки.
      2. Порівняння – встановлення подібності і різниці між предметами.
      3. Синтез – поєднання ознак, якостей предметів, що відображені у змісті
поняття, яке здійснюється подумки.
      4. Абстрагування – відволікання від несуттєвих ознак і виділення єдності
ознак, що складають зміст поняття.
      5. Узагальнення – це продукт розумової діяльності, у якому представлені
відображення загальних ознак і якостей явищ дійсності. Узагальнення бере за
основу існування множини елементів та однієї або декількох властивостей,
спільних для цих елементів. Це є основою дедуктивних міркувань.
      За допомогою цих інтелектуальний дій людина виділяє ознаки, які і стають
основою визначення того чи іншого поняття.


2.4. Зміст і обсяг понять, співвідношення між ними
      Кожне поняття має свій зміст і певний обсяг (об’єм).
      Зміст поняття – сукупність істотних і загальних ознак, які у ньому
мисляться. Іншими словами, це сукупність суттєвих властивостей, які
притаманні відображеному у даному понятті класу предметів. Наприклад, у
понятті «паралелограм» мисляться такі ознаки: чотирикутність (родова ознака) і
попарна паралельність сторін (видова ознака).
      Обсяг (об’єм) поняття – це сукупність предметів, кожен з яких є носієм
ознак, що становлять зміст поняття. Іншими словами, це усі предмети, до яких
відноситься дане поняття. Наприклад, до обсягу поняття «планета» відносяться
усі без виключення планети Всесвіту, незалежно від того, чи знаємо ми про них,
чи ні; об’єм поняття “студент” включає всіх студентів, які жили, живуть та
будуть жити; поняття “конституція держави” включає всі конституції держави,
які існували, існують та будуть існувати; поняття “водойма” – всі водойми на
планеті тощо.
      Таким чином, якщо ми хочемо визначити об’єм поняття, ми мусимо
відповісти на питання “Скільки таких об’єктів існує?”, а якщо хочемо визначити
зміст – відповісти на питання “Яке воно є ?” або “Чим воно є?”. Таким чином

                                     25
зміст поняття: “студент” – людина, яка навчається у вузі, оволодіває системою
знань за певним фахом; “конституція держави” – базовий закон держави, який
юридично закріпляє систему державних органів, права і обов’язки громадян;
“водойма” – ємність з водою; “референта група” – сукупність людей, з поглядами
яких суб’єкт узгоджує свої вчинки.
      Інші приклади співвідношення обсягу й змісту понять наведено в
наступній таблиці:

   Поняття                  Обсяг                          Зміст


   Українець    Загальне. Всі представники  Носій певного і конкретного
                національності “українець”, етносу, численних унікальних
                які жили, живуть та будуть  національних ознак (культури,
                жити.                       ментальності,     релігійного
                                            виміру тощо)
   Слов'янин    Загальне. Всі слов’яни і Люди з певним загальним
                слов’янізовані       народи етнічним             минулим
                взагалі – українці, поляки, (спрощено).
                болгари, серби, хорвати,
                росіяни, македонці тощо.
     ВУЗ        Загальне. Всі вузи, які Учбовий заклад, в якому
                існували, існують та будуть студенти      мають     змогу
                існувати.                   отримати вищу освіту.
    ХНУРЕ       Одиничне. Існує лише один Вищій учбовий заклад, який
                Харківський національний має певний профіль, певну
                університет                 адресу, певний професорсько-
                радіоелектроніки.           викладацький склад, певну
                                            унікальну структуру тощо.

      Ми бачимо, що за об’ємом поняття “українець” менше, а “слов’янин” –
більше, за змістом – навпаки, зміст поняття “слов’янин” менший за зміст поняття
“українець”. Так само поняття “вуз” значно менше поняття “ХНУРЕ” за змістом,
але значно більше за об’ємом
      У зв’язку з цим необхідно підкреслити принципову різницю між
відношеннями роду та виду та відношенням частини і цілого. Так, до обсягу
поняття «ліс» не входять окремі дерева, що є його частинами, тому що жодне
дерево не має ознак поняття «ліс». Це відношення частини і цілого. До обсягу
цього поняття входять окремі ліси – Чорний ліс, Овруцький ліс тощо. Аналогічно

                                      26
колесо є частиною автомобіля, але не входить до обсягу поняття «автомобіль»,
тому що жодне колесо не є автомобілем.
      Кожному поняттю завжди відповідає реальний предмет, тобто понять без
обсягу не існує. Якщо ж ми користуємося поняттями про фантастичні предмети
або істоти (кентавр, наяда тощо), то й вони мають обсяг у логічному сенсі, хоча
подібних реальних об’єктів не існує.
      Між змістом і обсягом поняття існує взаємозв’язок, який називається
законом зворотного відношення. Згідно з цим законом, чим менший зміст у
поняття (чим менше у ньому мислиться ознак), тим ширшим є його обсяг. І,
навпаки, чим багатший зміст поняття, тим вужчим є його обсяг. Цей закон
відображає той факт, що кількість загальних ознак предмета і кількість
предметів, які відповідають цим ознакам, знаходяться у зворотному
співвідношенні. Наприклад, до поняття «планета Сонячної системи» відносяться
усі планети цієї системи, а до поняття «третя планета Сонячної системи»
відноситься лише одна планета – Земля. Необхідно підкреслити, що цей закон
діє між поняттями, які перебувають у родо-видових відношеннях. На цьому
законі ґрунтуються операції узагальнення і обмеження понять, які будуть
проаналізовані далі.


2.5. Види понять
       Важливою проблемою логіки є класифікація понять, завдяки якій вони
систематизуються. У змісті понять можуть мислитися або ознаки однієї категорії
речей, або ознаки предметів інших категорій, наприклад, категорій речей,
якостей, відношень, часу, простору тощо. У залежності від цього, а також у
залежності від ступеню узагальненості поняття поділяються на наступні види.
       1. Реєструючі та нереєструючі поняття. Якщо у змісті поняття є ознаки,
які відповідають на запитання «де?», «коли?», «якого роду предмет?», і поняття
можуть бути охарактеризовані не лише з якісної, але й з кількісної сторони, такі
поняття називаються реєструючими. Такі поняття ще мають назву закритих
понять. Наприклад, поняття «народи Європи» або «середньовічна філософія».
       Нереєструючі поняття визначені лише якісно, в них немає фіксованих
просторових або часових меж. На відміну від реєструючих такі поняття
називаються відкритими. Наприклад, загальні поняття «людина», «дерево»,
«слово».
       Будь-яке реєструюче поняття за допомогою логічної операції обмеження
може бути перетворено у одиничне поняття. Нереєструючі поняття не можуть
стати одиничними, для цього необхідно обмежити їх до стану реєструючих.
                                      27
      2. Поняття можна поділити на ті, у яких відображаються реально існуючі
(чи ті, що існували) предмети – це непорожні поняття. Обсяг таких понять
містить принаймні один елемент. Наприклад, «океан», «слон», «Токіо».
      Порожнє поняття – поняття, у якому мисляться предмети, яких або ще не
було й немає, або ніколи не буде. Іншими словами, обсяг такого поняття не
містить у собі жодного елемента. Наприклад, «людина, яка побувала на Марсі»,
«русалка», «абсолютно чорне тіло». Особливим прикладом можна вважати
поняття «вічний двигун» і «круглий квадрат». У обсязі обох понять немає
жодного предмета, але вони не існують по-різному. Круглий квадрат неможливо
навіть помислити. А вічний двигун помислити можна, але його існування
забороняється другим початком термодинаміки, й він вважається неіснуючим у
природі.
      При цьому як порожні, так і непорожні поняття поділяються за обсягом і
змістом.
      3. За обсягом поняття поділяються на загальні й одиничні. У безлічі
непустих понять можна виділити поняття, обсяг яких містить рівно один
елемент. Це так звані одиничні поняття – поняття, у яких мислиться лише один
предмет. Наприклад, «найдовша на Землі ріка», «ХНУРЕ», «Альберт
Ейнштейн».
      Загальне поняття – поняття, у якому мислиться два або більше предметів
і, відповідно, до обсягу яких входить більше одного елемента. Наприклад,
«планети Сонячної системи», «студенти ХНУРЕ», «елементарна частка»,
«космонавт».
      4. За характером елементів об’єму, незалежно від того, до якого з
перелічених видів й підвидів вони належать, виділяють також збірні й незбірні
(розділові) поняття. Це один з найважливіших видів типології понять, оскільки з
цими видами безпосередньо пов’язані правила роботи з поняттями. Необхідно
пам’ятати, що цей поділ понять можна використовувати лише стосовно
загальних понять; одиничні поняття не можуть бути ані розділовими, ані
збірними.
      Збірне поняття – поняття, у якому кожен елемент обсягу є сукупністю
відносно самостійних предметів, що мисляться як один предмет («сузір’я
Водолія», «оркестр двадцять першого століття»). Наприклад, до збірних понять
належить поняття «натовп», оскільки елементами обсягу цього поняття є окремі
натовпи, які, у свою чергу, складаються з однорідних предметів – людей; поняття
«бібліотека» – його об’єм складається з однорідних предметів – книг тощо.



                                      28
      Збірне поняття відображає характер зв’язків між елементами цілісної
сукупності, а не ознаки предметів, що створюють цю сукупність. Так, поняття
«бібліотека» відображає істотні ознаки бібліотеки як сукупності книг, а не
ознаки книг. Тому збірне поняття не застосовне до окремих предметів
сукупності. Не можна, наприклад, одну книгу назвати бібліотекою. Цим збірні
поняття відрізняються від загальних понять, як застосовні до кожного окремого
предмету, що відображається загальним поняттям. Так, поняття «стіл»
застосовне до кожного окремо узятого стола. Збірне поняття може бути як
одиничним, так і загальним. Наприклад, «Харківська бібліотека ім. Короленка»,
«1-й Гвардійський полк» тощо – це одиничні збірні поняття. А поняття
«бібліотеки міста Харкова», «піхотний полк» тощо є загальним збірними
поняттями.
      Необхідно завжди уважно аналізувати, що саме є елементом обсягу
збірних понять. Так, у понятті «бібліотека» елементом обсягу поняття є не книги,
а різні бібліотеки; у понятті «натовп» – не окремі люди, а різні види натовпів.
Потрібно також чітко розуміти, що саме вважати частиною обсягу таких понять.
Наприклад, частина обсягу поняття «університет» – це ті чи інші університети
світу (сучасні або давні), а не ті чи інші факультети цього університету. Слід
пам’ятати про розрізнення відношення роду та виду і відношення частини і
цілого.
      Усі інші поняття належать до незбірних або розділових. Переважна
більшість понять належить саме до розділових понять («людина», «стілець»,
«студент», «любов» тощо).
      Однак проблема з феноменом «збиральності» понять має певні складності
у своїй інтерпретації. Складність полягає у тому, що багато понять можуть
вживатися, як у розділовому, так і у збірному сенсі. Наприклад, твердження
«Громадяни нашої держави підтримують ідею приватної власності» не означає,
що саме кожен громадянин, без виключення, підтримує цю ідею, вони
підтримують її загалом, тобто поняття «громадяни нашої держави»
використовується у збірному значенні. Інший випадок – твердження «Громадяни
нашої держави зобов’язані дотримуватися закону» – у цьому висловлюванні
йдеться про кожного громадянина окремо, тобто поняття «громадяни»
вживається тут у розділовому сенсі.
      5. Залежно від того, мисляться у поняттях ознаки разом з їх носіями
(предметами) чи ізольовано від них, вони поділяються на конкретні і
абстрактні.



                                      29
      Абстрактне поняття – поняття, у якому мислиться ознака, ізольована від
її носія. Іншими словами, абстрактними називають поняття, елементом обсягу
яких є властивості чи відносини; у цих поняттях виділяються і узагальнюються
не предмети, а їх властивості або відносини. Наприклад: «справедливість»,
«білизна», «злочинність», «обережність», «батьківство».
      Конкретне поняття – поняття, у якому мисляться ознаки з їх носіями,
тобто відповідними предметами. Це поняття, елементами обсягу яких є
предмети. До подібних понять відносяться наступні: «стіл», «злочин», «тінь»,
«музика».
      У якості прикладу можна розглянути поняття «геніальна людина», у якому
мисляться і ознаки, притаманні геніальним людям, і носії цих ознак – геніальні
люди, а в понятті «геніальність» відповідна ознака відділяється свідомістю від її
носія і мислиться як щось окреме, як самостійний предмет думки. Тому поняття
«геніальна людина» належить до конкретних, а поняття «геніальність» - до
абстрактних.
      Особливості цих різновидів понять можна сформулювати ще простіше.
Конкретні – це поняття про предмети, а абстрактні – це поняття про якості і
відношення. Так, конкретними є поняття «машина», «шлях», «гроші»;
абстрактними є поняття «стійкість», «краса», «сила». Іноді з конкретних понять
утворюють пов’язані з ними абстрактні поняття. Так, на основі поняття
«людина» можна утворити поняття «людяність», елементом обсягу якого буде
складна властивість «бути людиною».
      Важливо підкреслити, що більшість абстрактних понять, типу
«справедливість», «істинність», «рівність», «братство» тощо є одиничними
поняттями, оскільки буває лише одна властивість людських вчинків «бути
справедливою», одна властивість суджень «бути істинним», одне відношення
між людьми «бути рівним». Наприклад, поняття «справедливість» завжди є
одиничним поняттям, незалежно від того, чи здійснюються справедливі вчинки,
чи ні, оскільки така властивість все одно існує. Однак деякі абстрактні поняття
все ж бувають загальними. Прикладом може бути поняття «колір». Елементами
обсягу цього поняття є такі властивості, як жовтий, червоний, синій тощо, тобто
деякі прості властивості предметів. Отже, поняття може бути абстрактним і
водночас загальним, оскільки його обсяг містить більше одного елемента.
      6. Поняття також поділяються на позитивні і негативні.
      Позитивне поняття – поняття, у якому виражається наявність у предмета
певних ознак.



                                       30
      Негативне (заперечне) поняття – поняття, у якому виражається
відсутність у предмета ознак, що становлять зміст відповідного позитивного
поняття. Тобто зміст негативного поняття не можна визначити без знання змісту
відповідного йому позитивного.
      Важливою є особливість, яку зафіксував ще Аристотель, а саме: поняття, у
якому мислиться лише відсутність ознак предмета, неможливе. Наприклад, такі
поняття, як «не-людина», «не-наука», «не-ссавець» - у них зміст поняття є
невизначеним, що ускладнює використання подібних понять.
      7. Існує також поділ понять на безвідносні і співвідносні.
      Цей поділ пов'язаний з розподілом ознак на ознаки-відносини і ознаки-
властивості.
      Безвідносне (абсолютне) поняття – поняття, що відображає предмет, з
існуванням якого не пов’язується необхідне існування будь-яких інших
предметів. Зміст такого поняття включає до себе лише ознаки-властивості.
Наприклад, «квадрат – це прямокутний рівносторонній чотирикутник». До
змісту цього поняття входять тільки ознаки-властивості, тому «квадрат» –
абсолютне поняття. Інші приклади безвідносних понять: «прокурор», «дерево»,
«прислівник».
      Відносним називається поняття, в основному змісті якого зустрічається
хоча б одна ознака-відношення.
      Відносне (співвідносне) поняття – поняття, що відображає предмети,
існування яких немислиме без існування деяких інших предметів. Іншими
словами, співвідносні поняття мають у своєму змісті ознаку, що фіксує
відношення одного предмету до іншого; це поняття, в основному змісті якого
зустрічається хоча б одна ознака-відношення.
      Прикладом є поняття «батько», «сусід», «начальник», «кредитор», «брат».
Необхідно розрізняти відносні поняття і поняття про відношення, наприклад,
«ближче», «менше», «вище».


2.6. Відношення між поняттями
      У процесі пізнання виникає потреба зіставляти поняття за змістом і
обсягом. Розуміння особливостей відношення між поняттями дає змогу не
змішувати одне поняття з іншим, вбачати у поняттях як спільне, так і відмінне,
правильно користуватися поняттями у практиці мислення.
      Різниця між поняттями може бути абсолютною – це абсолютно різні, або
непорівнянні, поняття, у яких відсутні будь-які спільні ознаки, окрім
найзагальніших – належати до об’єктивної реальності тощо. Наприклад, поняття
«електрон» і «кохання», «рослина» і «політика». Такі поняття ще мають назву
диспарантних понять. Між ними можливе відношення сумісності, якщо обидва
                                     31
вони є ознаками третього поняття, тобто входять до змісту цього поняття.
Наприклад, «двоногий» і «розумний» є ознаками поняття «людина».
      Якщо різниця відносна, тобто у змісті й обсязі таких понять є спільні
ознаки, такі поняття називають порівнянними, наприклад, «жито» і «ячмінь»,
«істина» і «хиба». Подібні поняття поділяються на: 1) залежні – одне поняття є
головною частиною іншого, тобто одне є родом, а інше – видом, наприклад,
«рослина» і «кактус»; 2) однорідні – такі, у яких загальною є головна частина,
наприклад, «студент вишу Харкова» і «студент вишу Києва»; 3) подібні, у яких
загальною є неголовна, тобто побічна частина змісту поняття, наприклад,
«червоний капелюх» і «червона квітка».
      Розділяючи поняття на порівнянні і непорівнянні, треба мати на увазі, що
абсолютно непорівнянних понять взагалі не існує. Будь-які два поняття,
наприклад, «право» і «місяць», мають не тільки відмінне, але й спільне. Таким
спільним для них є логічна форма, яка дає змогу відносити їх до однієї й тієї ж
форми мислення – поняття. Однак якщо у логіці говорять про поняття порівнянні
й непорівнянні, то мають на увазі зміст і обсяг понять, а не логічну форму.
      Поняття, які розрізняються за змістом, можуть бути такими, що
поєднуються. До них відносяться: 1) такі, у яких одне поняття є частиною змісту
іншого, наприклад, «телевізор» і «кольоровий телевізор» ; 2) такі, що обидва
входять до змісту третього поняття, наприклад, «пластмасовий телевізор» і
«чорний телевізор» входять до загального поняття «телевізор».
      Також існує протилежний тип понять – такі, що не поєднуються.
Непоєднуваність понять буває двох видів: 1) контрадикторна, або така, що
протирічить, коли у одному понятті мислиться ознака, яка відсутня у іншому; за
допомогою символів це позначається наступним чином А і не-А, наприклад,
«людина» і «не-людина»; 2) контрарна, або протилежна непоєднуваність.
      Порівнянні поняття зіставляють за обсягом. Вони бувають сумісні й
несумісні.
      Сумісні поняття – поняття, обсяг яких збігається цілком або принаймні
частково. Зміст сумісних понять різний, але деякі ознаки їх можуть бути
спільними.
      Несумісні поняття – поняття, обсяг яких не збігається в жодній своїй
частині. Зміст несумісних понять не тільки відрізняється. У цьому випадку
видові ознаки одного поняття виключають видові ознаки іншого. Але родова
ознака несумісних понять є спільною.
      Залежно від характеру відношення між їх обсягами сумісні поняття
поділяються на наступні різновиди:

                                      32
      1. Тотожні (рівнозначні) поняття – поняття, які повністю збігаються за
обсягом, тому що вони відображують один предмет. Такі поняття ще
називаються взаємозамінними. Слід підкреслити, що обсяг тотожних понять
збігається повністю, але вони мають різний зміст. При цьому різними є не усі
ознаки, а лише специфічні, видові. Родова ж ознака тотожних понять є спільною.
      Наприклад, поняття А - «геометрична фігура з трьома кутами» і поняття В
- «трикутник». Відношення між поняттями схематично зображуються за
допомогою так званих кругів Ейлера. У даному випадку схема має наступний
вигляд:




     Зі сказаного випливає, що логіка не знає понять, у яких би, окрім обсягу,
повністю збігався б зміст. Є поняття, які відображають один і той самий предмет,
але немає понять, зміст яких був би повністю однаковим. Однак у практиці
мислення бувають випадки, коли під тотожними мислять поняття, які мають
нібито однаковий зміст. Таке тлумачення тотожності є неправильним.
     2. Поняття, що знаходяться у відношенні підпорядкування – такі два
поняття, обсяг одного з яких повністю входить зо обсягу другого, а обсяг другого
– лише частково до обсягу першого; такі відношення ще мають назву включення
об’ємів. Наприклад, А - «електрон» і В - «елементарна частка»:




     У відношенні підпорядкування перебувають, наприклад, поняття
«європейська держава» і «Україна». Обсяг поняття «Україна» входить до обсягу
поняття «європейська держава» як частина його обсягу, тобто обсяг поняття
«європейська держава» ширший, ніж обсяг поняття «Україна». Поняття з
більшим обсягом називають підпорядковуючим, а поняття з меншим обсягом –
підпорядкованим. У нашому прикладі поняття «європейська держава» є
підпорядковуючим, а поняття «Україна» – підпорядкованим. На наведеній схемі
коло А позначає поняття підпорядковуюче, а коло В – підпорядковане.


                                      33
      З цього випливає досить важливий для пізнавального процесу висновок:
Все, що стверджується щодо підпорядковуючого поняття, можна також
стверджувати щодо підпорядкованого поняття, тобто не можна мислити
предмет, відображений у підпорядкованому понятті, без ознак, властивих
підпорядковуючому поняттю. Так, говорячи про державне право, не можна
забувати, що воно є право і, отже, має ознаки, властиві праву взагалі. У той же
час не можна поширювати сказане про підпорядковане поняття на
підпорядковуюче, оскільки специфічні ознаки підпорядкованого поняття не
входять до змісту підпорядковуючого поняття.
      Відношення підпорядкування може бути як між двома загальними, так і
між загальним та одиничним поняттями. Якщо відношення підпорядкування
існують між загальними поняттями, то підпорядковуюче поняття називається
родом або родовим поняттям, а підпорядковане – видом або видовим поняттям.
Так, у нашому прикладі поняття «європейська держава» – це родове поняття, а
поняття «Україна» – видове; «угода» – це рід, а «договір» – це вид.
      Якщо відношення підпорядкування існує між підпорядковуючим
загальним і підпорядкованим одиничним поняттями, то підпорядковуюче
поняття називають видом або видовим поняттям, а підпорядковане – індивідом
(елементом сукупності). Так, відношення між поняттями «купівля» і «ця
купівля» є відношенням виду («купівля») і індивіду («ця купівля»).
      Відношення підпорядкування – це найпоширеніший і найважливіший тип
логічних відношень між поняттями, він складає основу багатьох логічних
операцій, наприклад, визначення понять, узагальнення або обмеження понять,
розподіл термінів у судженнях, побудова категоричного силогізму, індукції
тощо.
      3. Перехресні поняття – поняття, обсяг кожного з яких має лише частину
спільних елементів. Наприклад, А - «студент» і В - «спортсмен»:




     Коло А позначає поняття «студент», коло В – поняття «спортсмен». Із
заштрихованої частини схеми видно, що частина обсягу поняття «студент»
входить до обсягу поняття «спортсмен», а частина обсягу поняття «спортсмен»
входить до обсягу поняття «студент». Це означає, що деякі студенти є
спортсменами, а деякі спортсмени – студентами.
                                      34
     Зміст перехресних понять, за винятком родової ознаки, різний. Але видові
ознаки не заперечують одна одну, навпаки, один і той же предмет може
одночасно мати ознаки обох перехресних понять.
     Несумісні поняття поділяють на диспарантні (з повним виключенням
об’ємів), співпорядковані, протилежні і суперечні.
     4 Виключення об’ємів. До таких понять відносяться розглянуті вище
диспарантні поняття, які не мають між собою нічого спільного. Наприклад, А -
«планета» і В - «теорія»:




     5. Поняття, що знаходяться у відношенні співпідпорядкування – два
поняття, які виключають одне одного, знаходяться у об’ємі третього поняття.
Наприклад, поняття В - «чорне» і С - «біле» входять до поняття А - «тіло»:




      Подібні поняття ще мають назву супідрядних, а подібні відношення
називають відношеннями координації. Це – відношення між поняттями, які
входять до одного й того ж роду, наприклад, поняття «студент-програміст» і
«студент-фінансист» є видами одного роду – «студент».
      На схемі велике коло А позначає обсяг родового поняття (наприклад,
«студент»), а малі кола В і С – обсяг співпорядкованних, або супідрядних
видових понять («студент-програміст» і «студент-фінансист»).
      Обсяг супідрядних понять не збігається в жодній своїй частині. Це означає,
що немає предметів, які входили б до обсягу обох супідрядних понять В і С
одночасно. Щоб уникнути подібних помилок, необхідно у кожному випадку
точно визначити ті істотні ознаки, за якими конкретний предмет (дія тощо)
відноситься до певного класу предметів.
      6. Протилежні поняття – це порівнянні несумісні поняття, видові
ознаки яких взаємно виключаються. При цьому зміст одного поняття не тільки
виключає ознаки другого, але й замінює іншими, несумісними ознаками. Це –

                                      35
контрарна протилежність. Суттєвим є те, що об’єми протилежних понять А і
В не вичерпують родового поняття, між ними можливі (і обов’язково існують)
додаткове поняття С, або й декілька таких понять. Наприклад, «висока людина»
(А), «низька людина» (В), між ними - «людина середнього зросту»:




      Оскільки зміст одного поняття протилежний змісту іншого, такі поняття не
можуть застосовуватися до одного й того ж предмету одночасно. Не можна,
наприклад, сказати, що даний предмет є і білим, і чорним водночас, що дія
звинуваченого і навмисна, і ненавмисна. Так, між білим і чорним знаходяться
зелений, червоний, синій та інші кольори. Тому, якщо предмет не входить до
обсягу одного протилежного поняття, то це не означає, що він входить до обсягу
другого. Він може відноситися до якогось іншого класу предметів даного роду.
Так, якщо колір не є білим, то звідси не випливає, що він чорний.
      7. Суперечні поняття – це порівнянні несумісні поняття, в одному з яких
мисляться предмети з певними ознаками, а в другому – ті предмети відповідної
сфери, у яких ці ознаки відсутні, а наявність інших ознак у них не мислиться. Це
– контрадикторне протиріччя.




      Іншими словами, відношення суперечності існує між такими двома
поняттями, одне з яких має певні ознаки, а інше – ці ж ознаки заперечує, не
стверджуючи якихось нових. Такі поняття ще називають суперечними.
Наприклад, поняття «винний» (А) і «невинний» (В), «вигідний» (А) і
«невигідний» (В) тощо. Відношення суперечності існує між негативним і
відповідним позитивним поняттями. Для утворення суперечного поняття досить
широко використовується частка «не»: живий-неживий, освічений-неосвічений
тощо.
      Змістом одного із суперечливих понять є сукупність певних ознак, а
змістом іншого – заперечення саме цих ознак. Обсяги суперечливих понять
виключають одне одного. Один і той же предмет не може входити до обсягу обох

                                      36
суперечливих понять одночасно, він може належати до класу тільки одного з
них.
     Необхідно відмітити, що обсяги суперечливих понять вичерпують увесь
обсяг родового поняття. Окрім двох даних суперечливих понять, ніякого
проміжного третього поняття цей різновид не має.


2.7. Операції над поняттями
      Для правильного користування поняттями необхідно, перш за все,
розкрити їх зміст. Але щоб з’ясувати зміст і обсяг тих чи інших понять, необхідно
вдатися до відповідних логічних операцій з ними. Такими логічними операціями
є визначення поняття, обмеження й узагальнення понять, поділ, а також
додавання, множення й віднімання обсягів понять.

2.7.1. Операція визначення понять
      Зміст поняття не відкривається безпосередньо у слові, яке виражає це
поняття. Розкрити зміст поняття можливо за допомогою визначення (definitio).
      Визначення – логічна операція, яка розкриває суттєві ознаки змісту
поняття. Поняття, зміст якого визначається (ліва частина визначення),
називається визначуваним, а поняття, за допомогою якого розкривається зміст
визначуваного – визначаючим (таким, що визначає).
      Слід підкреслити, що це також означає і встановлення суттєвих ознак
самого предмету думки, матеріального чи ідеального. Але сам предмет дійсності
не є незмінним у своєму існуванні, він може змінюватись у часі, тому повинно
змінюватись і наше знання про нього. Тобто з часом зміст поняття може
змінюватись. Об’єктивною основою визначеності понять є чітко визначене місце
речей у системі матеріального світу, їх реальна відокремленість і діалектичний
взаємозв’язок з предметним світом.
      Існує декілька типів визначення Найбільш поширеним є типовий
формально-логічний спосіб визначення через найближчий рід і видову
відмінність. Наприклад: «квадрат – це рівнобічний прямокутник». У цьому
визначенні «прямокутник» - це родова ознака, а «рівнобічний» - видова
відмінність.
      Однак цей спосіб визначення не є універсальним. Так, його неможливо
використовувати, якщо ми маємо справу з поняттями найширшого об’єму. У
цьому випадку зміст таких понять встановлюється через їх співвідношення.
Прикладом може бути співставлення понять «матерія» і «свідомість».


                                       37
       У науці існують також інші типології визначення. Так, залежно від того,
розкривається у визначенні зміст поняття чи з’ясовується ім’я, яким це поняття
(і відповідний денотат) позначається, розрізняються реальне і номінальне, явне і
неявне визначення, контекстуальне та аксіоматичне визначення.
       Реальне визначення – визначення, що розкриває істотні та загальні ознаки
визначуваного поняття.
       Номінальне визначення – визначення, завдяки якому з’ясовується ім’я,
яким позначаються відповідне поняття і денотат.
       Явне (експліцитне) визначення – визначення, яке у своїй структурі містить
як визначуване поняття, так і визначаюче. Найпоширенішим серед цього типу є
вже згадане визначення через найближчий рід і видову ознаку. Розрізняють
також наступні види явних визначень: атрибутивно-реляційні, генетичні та
операційні.
       Атрибутивно-реляційні визначення – це різновид визначення через рід. У
ньому видовою ознакою є специфічна ознака, яка міститься у визначуваному
понятті. Наприклад: «Іменник – це частина мови, яка означає назву предмету і
відповідає на питання прямого чи непрямого відмінків».
       У генетичних визначеннях як видову ознаку розглядають спосіб
походження, створення, конструювання предметів, які мисляться у визначуваних
поняттях. Наприклад: «Бісектрисою кута називається промінь, який виходить з
його вершини, проходить між його сторонами і ділить кут навпіл».
       В операційних визначеннях видовою ознакою є посилання на операцію, з
допомогою якої можна розкрити зміст відповідного поняття , а в результаті –
розпізнати предмети, які мисляться в цьому понятті, відрізнити їх від усіх інших.
Так, кислоту можна визначити як речовину, яка надає лакмусу червоного
кольору.
       Атрибутивно-реляційні визначення широко застосовують у більшості
наук, зокрема гуманітарних; генетичні та операційні, – як правило, в математиці,
фізиці, хімії тощо.
       Неявне визначення – визначення, в якому відсутні чітко окреслені ліва та
права частини визначення, які в явних визначеннях перебувають у відношенні
тотожності. Зміст поняття в них встановлюється на основі системи відношень, у
яких воно перебуває з іншими поняттями в контексті.
       Контекстуальне визначення – визначення, в якому контекстом виступає
звичайний уривок будь-якого тексту. Так, натрапивши вперше на термін
«агностик» у філософській літературі, часто можна здогадатися про зміст
відповідного поняття з цього тексту, не звертаючись до філософського словника.

                                       38
      Аксіоматичне визначення – це визначення, в якому контекстом виступає
сукупність положень певної теорії, які не потребують обґрунтування, оскільки
достовірність їх вважається зрозумілою й прийнятною. Прикладом може бути
визначення деяких фундаментальних понять у геометрії – поняття точки, прямої
тощо.
      У деяких випадках ми вимушені використовувати прийоми, які неповно
або неточно розкривають зміст поняття. Такими типами визначень є опис,
характеристика і демонстрація. Опис – це перелік деяких ознак одиничних
предметів. Загалом вони складають первинне уявлення про дане поняття.
Наприклад, опис поверхні Місяця, зроблений космічним апаратом. При
характеристиці вказуються лише деякі найважливіші у певному відношенні
ознаки.
      У логіці існують певні правила визначення понять, яких необхідно
обов’язково дотримуватися, щоб уникнути логічних помилок. Це наступні
правила:
      1. Визначення повинно бути співрозмірним, тобто обсяг визначуваного
поняття повинен дорівнювати обсягу визначаючого. Співмірність легко
перевіряється шляхом перестановки членів визначаючого судження. Наприклад,
визначення «логіка – це наука про закони і форми правильного мислення» при
перестановці отримує наступний вигляд: «Наука про закони і форми
правильного мислення – це логіка». Ми бачимо тотожність цих двох визначень.
      Порушення правила співмірності визначення спричиняє помилки двох
типів – «надто широке визначення» і «надто вузьке визначення». Прикладом
першого може бути визначення «судження – це форма мислення». У даному
випадку об’єм визначаючого («форма мислення») значно ширший, ніж об’єм
визначуваного поняття. Прикладом другого типу помилки може бути наступне
визначення: «Спеціаліст – це молодий чоловік, що має диплом». Зрозуміло, що
об’єми визначуваного і визначаючого значно відрізняються, тому це визначення
не є повним, воно помилкове.
      2. Визначення не повинно містити у собі кола, тобто випадку, коли
визначаюче саме пояснюється через те, що треба визначити. Найбільш
поширеним прикладом подібного кола є тавтологія. Наприклад: «Ліберал – це
людина, яка має ліберальні погляди», «Правопорушник – людина, яка створила
правопорушення».
      3. Визначення не повинно бути лише заперечним, тому що головна ціль
визначення – це відповідь на питання, чим саме є той чи інший предмет. Для
цього необхідно виявити і перелічити у ствердній формі його суттєві ознаки.

                                    39
Перелік відсутніх ознак говорить лише про те, чим предмет не є, не відповідаючи
на основне питання.
      Незважаючи на це, у науці інколи доводиться використовувати саме
заперечні визначення, як правило, при дослідженнях об’єктів, стосовно яких
відсутні понятійні знання. Математичні науки також іноді вдаються до
заперечних суджень.
      4. Визначення повинно бути коротким, точним і ясним за змістом,
тобто не містити у собі двозначності чи полізначності. Це правило є виявом
закону тотожності. Воно часто порушується тоді, коли замість теоретичних,
понятійних визначень вдаються до образних, художніх засобів визначення,
характерними рисами яких є інакомовність, багатозначність, символічність.
      Якщо визначення занадто багатослівне, вони перетворюється на опис. З
іншого боку, нечітке визначення призводить до нерозуміння предмету та
плутанини. Як правило, ясність визначення залежить від його короткості й
точності.

2.7.2. Операція поділу поняття
      Усі поняття, крім пустих, мають свій обсяг. Для його більш точного
визначення і використовується операція поділу поняття.
      Поділом поняття називається логічна операція, яка розкриває об’єм
поняття. Так, обсяг поняття «кут» у результаті операції поділу буде
представлений сумою обсягів понять «гострий кут», «тупий кут» і «прямий кут»,
а обсяг поняття «планета Сонячної системи» – поіменним переліком усіх планет,
що обертаються навколо Сонця.
      Поняття, що ділиться, називається поділюваним, а результати поділу –
відповідні видові поняття – членами поділу. Поділюване поняття і члени поділу
перебувають у відношенні підпорядкування., а члени поділу між собою – у
відношенні співпідпорядкування.
      Розрізняють наступні види поділу понять: 1) поділ за ознакою,
характерною для різних видів одного роду; 2) дихотомічний поділ; 3)
класифікація.
      1) Поділ за видотвірною ознакою – це поділ, з допомогою якого
поділюване поняття мислено розбивають на види з урахуванням специфіки
вияву певної ознаки в різних групах елементів його обсягу. Основою цього
поділу є ознака, характерна для кожного предмета, який мислиться в
поділюваному понятті, але виявляється в ньому по-різному. Так, кожна людина
має стать (цим люди подібні), проте різні люди мають різну стать. Ця відмінність


                                      40
і є об’єктивною основою для поділу обсягу поняття «людина» на «чоловік» і
«жінка».
       Внаслідок поділу понять за подібною ознакою одержують різну кількість
членів поділу – від двох (наприклад, існують два полюси Землі – Північний і
Південний) до нескінченості.
       2) Дихотомічний поділ – поділ, членами якого є два суперечних поняття.
Основою цього поділу є наявність чи відсутність певної ознаки (ознак) у
предметів, які мисляться в поділюваному понятті. Внаслідок такого поділу
одержують лише два члени поділу, які завжди є суперечними поняттями.
Наприклад, предмети і явища можна поділити на красиві й некрасиві. Ми
бачимо, що найпростіший спосіб здійснення такого поділу – додавання частки
«не» до висхідного поняття: живий – неживий, освічений – неосвічений тощо.
       3) Класифікація – складний, багатоступінчастий поділ (точніше, система
поділів). Який проводиться з метою одержання нових знань стосовно членів
поділу і систематизації цих знань. Внаслідок класифікації поділюване поняття
мислено розбивається на видові поняття, кожне з яких у свою чергу поділяється
на підвиди тощо.
       Існують певні правила поділу понять:
       1. Поділ повинен бути співмірним, тобто загальний обсяг членів поділу має
дорівнювати обсягу поділюваного поняття.
       При порушенні цього правила можуть біти виділені наступні помилки:
       - «надто вузький поділ», або «неповний поділ». Ця помилка трапляється
тоді, коли сума обсягів членів поділу не повністю вичерпує обсяг поділюваного
поняття. Наприклад: «Відомі наступні типи темпераменту – холеричний,
флегматичний і сангвінічний». У цьому поділі відсутній ще один тип
темпераменту – меланхолічний.
       - «надто широкий поділ», або «поділ із зайвими членами поділу». Ця
помилка трапляється тоді, коли поряд із дійсними членами поділу називають
поняття, які не належать до обсягу поділюваного поняття або належать тільки
частково. Наприклад: «Існують наступні континенти – Австралія, Африка,
Гренландія, Євразія, Північна Америка, Південна Америка». Оскільки
Гренландія насправді не належить до континентів, то вона є зайвою у цьому
переліку.
       2. Поділ понять повинен здійснюватися за однією основою, тобто
необхідно здійснювати поділ родового поняття по видозмінам однієї й тієї ж
суттєвої ознаки.



                                      41
      Порушення цього правила призводить до помилки «підміна основи
поділу». Наприклад: «Поняття «дерева» можна поділити на наступні види –
листвяне, хвойне, зелене, жовте, високе, низьке». Ми бачимо, що видові ознаки
узято по різним основам, тому виникає помилка «надто широкий поділ».
      3. Члени поділу повинні виключати один одного, тобто не мати спільних
елементів. Згідно до цього правила, члени поділу повинні бути
співпідпорядкованими поняттями, їх обсяги не повинні перехрещуватися.
Прикладом може бути попередній приклад з деревами, у якому обсяги понять
«листвяне» і «хвойне» перехрещуються з обсягами понять «високе» і «низьке».
      4. Поділ повинен бути поступовим, тобто поділюване поняття повинно
представляти найближчий рід для членів поділу, а самі члени поділу, відповідно,
мають бути поняттями одного порядку загальності. Кожен член поділу повинен
бути найближчим видом поділюваного поняття. Порушення цього правила
призводить до помилки «стрибок у поділі». Так, наступний поділ «До мистецтва
належать такі види: музика, архітектура, скульптура, театр, пісня» є помилковим,
оскільки пісня є різновидом музики як виду мистецтва.

2.7.3. Узагальнення і обмеження понять.
      Ці логічні операції ґрунтуються на законі зворотного відношення змісту і
обсягу понять, згідно до якого, чим ширше обсяг поняття, тим менше його зміст,
і навпаки.
      Узагальнення – це логічна операція з поняттями, у результаті якої
відбувається перехід від поняття з вужчим обсягом (видового) до поняття з
ширшим обсягом (родового) шляхом зменшення його змісту, тобто вилучення
специфічних для вихідного поняття видових ознак.
      Так, маючи вихідним поняття «демократична держава» і вилучивши з
нього ознаку «демократична», отримаємо ширше за обсягом, родове стосовно
вихідного поняття держави загалом. Межею узагальнення є гранично широкі за
обсягом поняття, які називають категоріями. Кожна наука має свої категорії,
тобто свої найзагальніші поняття.
      Обмеження – це логічна операція з поняттями, завдяки якій відбувається
перехід від поняття з більш широким обсягом (родового) до поняття з вужчим
обсягом (видового) через додавання до змісту вихідного поняття ознак, які
стосуються лише частини предметів його обсягу.
      Так, маючи вихідним поняття «держава» і додаючи до нього ознаку
«демократична» (ця однака притаманна не кожній державі), отримуємо поняття
«демократична держава», яке є вужчим за обсягом у порівнянні з вихідним
поняттям. У таки спосіб ми здійснили обмеження поняття держава.
                                      42
      Межею обмеження є одиничне поняття. Так, обмежуючи поняття
«держава», зрештою отримують одиничне поняття, наприклад, «сучасна
українська держава».
      Логічні операції обмеження і узагальнення можливо здійснювати лише у
тому разі, коли вихідне поняття і те, яке утворюється внаслідок цих логічних
операцій, перебувають у відношенні підпорядкування. Іншими словами, вони
використовуються лише тоді, коли відбувається перехід від родового поняття до
видового (обмеження) або від видового до родового (узагальнення). Так, перехід
від поняття «корінь слова» до поняття «основа слова» може здатися
узагальненням. Проте це не відповідає дійсності, оскільки названі поняття
перехресні. Не належить до узагальнення і перехід від поняття «дерево» до
поняття «гай», оскільки ці поняття навіть не сумісні: жодне дерево не є гаєм, і
навпаки.

2.7.4. Додавання, множення і віднімання понять
      Ці операції отримали свою назву за аналогією з математичними
операціями. Як правило, їх ще називають операціями з множинами.
      Додавання понять – операція з обсягами понять, яка полягає в об’єднанні
двох або кількох множин, що становлять обсяги відповідних понять, в одну
множину. Одержаний результат є множиною, що становить обсяг нового
поняття, ім’я якого містить імена вихідних понять, пов’язаних сполучником
«або».
      Результат додавання залежить від того, якими є вихідні поняття – сумісні
вони чи несумісні, а якщо сумісні, то до якого виду сумісних понять належать –
до тотожних, перехресних чи до тих, що перебувають у відношенні
підпорядкування.
      Результат додавання несумісних понять дорівнює сумі додатків. Скажімо,
взявши вихідними два поняття – а) «злакова рослина» і б) «бобова рослина» і
додавши обсяги цих понять, одержимо нове поняття «злакова або бобова
рослина». Додавання сумісних понять пов’язане з певними труднощами. Так,
додавши обсяги поняття «студент» і «спортсмен», одержимо поняття «студент
або спортсмен», обсяг якого буде меншим за суму «студент і спортсмен», але
більшим або принаймні рівним обсягу одного додатку, оскільки названі поняття
є перехресними.
      Результатом додавання понять, які перебувають у відношенні
підпорядкування, є поняття, обсяг якого дорівнює обсягові відповідного
родового поняття. Результатом додавання тотожних понять є поняття з обсягом,
який дорівнює обсягу одного з цих понять (будь-якого, оскільки вони мають
                                      43
однаковий обсяг). Наприклад, обсяг поняття «квадрат або прямокутний ромб»
дорівнює обсягу поняття «квадрат» або обсягу поняття «прямокутний ромб».
      Множення понять – операція з поняттями, яка полягає в утворенні нового
поняття, обсягом якого є елементи, загальні для усіх вихідних понять.
      Результатом множення несумісних понять є поняття з уявним обсягом,
тобто пусте поняття. Так, помноживши поняття «іменник» та «дієслово»,
одержимо нове поняття, ім’я якого буде «іменник і дієслово», а обсяг – порожня
множина, оскільки немає таких слів, які одночасно були б і дієсловами, й
іменниками.
      Перемноживши сумісні поняття, одержимо нове поняття, в обсязі якого
мисляться реально існуючі предмети. У результаті множення двох перехресних
понять одержують нове поняття, обсяг якого буде вужчим від обсягу одного з
вихідних понять. Так, перемноживши поняття «водій» і «футболіст», одержимо
нове поняття «водій і футболіст» або «водій-футболіст».
      Обсяг нового поняття, що одержують при множенні понять, які
перебувають у відношенні підпорядкування, збігається з обсягом
підпорядкованого поняття. Так, перемноживши поняття «юрист» і «прокурор»,
одержимо поняття «юрист і прокурор», обсяг якого дорівнює обсягу поняття
«прокурор», оскільки лише прокурори є одночасно і прокурорами, і юристами.
      Нове поняття. Яке утворюється при множенні тотожних понять, збігається
за обсягом з будь-яким вихідним поняттям.
      Віднімання (заперечення) понять – операція з поняттями, з допомогою
якої шляхом заперечення поняття «А» утворюють нове поняття «не-А», обсяг
якого в сумі з обсягом поняття «А» становить множину тієї предметної сфери,
яка нами мислиться. Так, маючи поняття «число натурального ряду», обсягом
якого охоплено всю відповідну предметну сферу, і мислено виділивши з нього
частину обсягу з допомогою поняття «просте число», ми одержимо так звану
«різницю» – «непросте число». Саме тому операцію й називають відніманням.
      Іноді відніманням називають і таку логічну операцію, в процесі якої
конкретизується поняття «не-А». Так, з вихідним поняттям «пора року»
операцію віднімання можна здійснити двома способами. Перший: «весна» –
«невесна»; другий: «весна» – «літо», «осінь», «зима».

                           Питання для самоперевірки
                                теоретичних знань
    1. У чому полягає сутність поняття як форми мислення?
    2. Надайте визначення змісту та обсягу поняття. Як вони співвідносяться одне
з іншим?
    3. Які методи утворення понять вам відомі?

                                      44
   4. Які види понять вам відомі? Надайте характеристику цих видів.
   5. Що таке порівнянні й непорівнянні, сумісні та несумісні поняття?
   6. Які види співвідношень між поняттями вам відомі?
   7. У чому полягає сутність визначення поняття? Які існують правила
визначення?
   8. Що таке узагальнення та обмеження поняття? Які правила для цих операцій
над поняттями вам відомі?

                           Завдання для формування
                             практичних навичок
   1. Наведіть кілька прикладів:
   - понять, які виражені одним, двома чи кількома словами;
   - синонімів та омонімів;
   - слів, які не виражають понять.
   Спираючись на названі вами приклади, розкрийте співвідношення між
поняттям і відповідним словом (ім’ям).
   2. Замініть словосполучення одним словом, щоб зміст поняття не змінився:
   - «людина, яка не визнає пізнаванності світу»;
   - «прямокутний ромб»;
   - «наука- що вивчає закони і форми мислення»;
   - «прямокутний паралелограм».
   3. Назвіть істотні ознаки відомих вам понять: «держава», «острів»,
«демократія», «молекула», «швидкість», «рух», «паралелограм».
   5. Що є обсягом наступних понять: «країна», «столиця», «юрист»,
«елементарна частка», «темперамент», «частина мови», «ромб». З’ясуйте, які з
цих понять є реєструючими, а які – нереєструючими.
   6. Обмежте такі поняття: «суспільство», «пісня», «драматург», «атом»,
«швидкість», «юрист».
   7. Чи можна вважати обмеженням наступні пари понять:
      - «держава - парламент»;
      - «злочин - злочинець»;
      - «злочинець - хуліган»;
      - «речення - слово»;
      - «член речення - додаток»;
      - «школа – перший клас»;
      - «атом - електрон».
   8. Узагальніть поняття: «столиця», «адвокат», «просте речення», «метал»,
«тропічний клімат», «жито».

                                     45
   9. Чи правильно узагальнено поняття у наступних прикладах: «Україна –
Київська область», «злочинець - хуліган», «дерева - ліс», «протон – елементарна
частка», «буква - слово», «розвиток - зміна», «атом - молекула».
   10. Які поняття є родовими, а які – видовими стосовно наступних понять:
«людина», «майстер», «юрист», «соціальна група», «романс», «елементарна
частка», «автомобіль», «комп’ютер».
   11. Наведіть по кілька прикладів кожного різновиду понять: загальні або
одиничні, позитивні чи негативні, конкретні або абстрактні, співвідносні або
безвідносні, реєструючі або нереєструючі.
   12. У якому відношенні за обсягом перебувають такі пари понять: «істинний
- неістинний», «екватор - меридіан», «мати - вчителька», «кисень - газ», «буква -
речення», «людина - темперамент», «квадрат – прямокутний ромб», «сузір’я -
зірка», «рік - місяць»?
   13. Здійсніть поділ таких понять: держава; місто; сад; чотирикутник; хімічний
елемент; ріка; рослина; рух; число; лінія. Назвіть основу кожного з проведених
поділів понять.
   14. Визначте, чи правильно поведено поділ понять у наступних прикладах та
обґрунтуйте свій висновок:
   - війни бувають визвольними, несправедливими, завойовницькими,
тривалими, справедливими тощо;
   - кути бувають гострі й тупі;
   - поняття поділяються на загальні, одиничні, нульові та збірні;
   - речення складаються зі слів.
   15. Наведіть приклади наукової класифікації, яка використовується у ваших
спеціальних дисциплінах, з’ясуйте її структуру та основу поділу.
   16. З’ясуйте, чи правильні наступні визначення. Якщо ні, то які правила
визначень у них порушено:
   - прислівник – частина мови;
   - діти – квітки життя;
   - квадрат – це ромб;
   - людина – жива істота, яка має м’яку мочку вуха;
   - закон є закон;
   - затока – частина моря.
   17. Наведіть приклади відомих вам різновидів визначення.




                                       46
                              3. СУДЖЕННЯ
•   Судження як форма мислення.
•   Структура судження.
•   Судження і речення. Судження і питання.
•   Класифікація суджень.
      – Розподіл суджень за якістю і кількістю.
      – Об'єднана класифікація суджень за якістю та кількістю.
      – Розподіл термінів у категоричних судженнях
•   Відношення суджень. «Логічний квадрат».
•   Операції над судженнями.
•   Поділ суджень за модальностями.
•   Складні судження.
      – Кон'юнктивні судження.
      – Розділові (диз'юнктивні) судження.
      – Умовні (імпликативні) судження.
      – Судження еквівалентності.


3.1. Судження як форма мислення
      Думка, виражена у формі поняття, сама по собі ще не є процесом мислення.
Для ініціалізації розумового процесу необхідна елементарна логічна форма,
якою і є судження. Воно виражає відношення між поняттями (двома або більшою
кількістю). Коли установлюємо такі відношення, ми і здійснюємо елементарний
розумовий акт.
      Форма мислення за допомогою якої ми, сполучаючи поняття, щось
стверджуємо або заперечуємо про реальні речі і явища, називається
судженням.
      Якщо поняття відбивають сукупність істотних ознак предмета, то
судження відображають окремі відносини між предметами і їх ознаками. Ці
відносини виражаються шляхом ствердження чи заперечення. Таким чином,
судження надає закінчену форму думкам людини.
      Судження як форма мислення в мові закріплюється і передається іншим
людям за допомогою речення. Наприклад, поняття "Київ" приймає форму
речення, коли ми стверджуємо його як "Київ − столиця України"; це і є думка,
виражена у формі логічного судження.
      Судження – це така логічна форма, що може бути істиною або хибною.
Метою логіки є встановлення того чи іншого (істинності або хибності).


                                     47
3.2 Структура судження
      Судження, в яких констатується наявність чи відсутність властивості у
того чи іншого предмета, називаються судженнями про належність, або
атрибутивними. Наприклад: "Ссавці - хребетні"; ""Три" - просте число".
      Порівняння різноманітних атрибутивних суджень дає можливість
побачити їх загальну структуру, тобто їх однакову формальну побудову.
Наприклад, візьмемо три судження:
      1. "Усі люди мають свідомість".
      2. "Собаки − теплокровні тварини".
      3. "Усі держави мають конституцію".
      Ми бачимо, що всі три судження охоплюють різні сторони реальності, але
їх структура однакова, тобто вона складається з трьох елементів. Перший
елемент називається суб'єктом судження. Він виражає знання про предмет
судження, тобто те, про що говориться в даному судженні. Скорочено суб'єкт
судження позначається символом „S” (від латинського слова Subjektum). У
наведених прикладах суб'єктом судження є: "усі люди", "собаки", "усі держави".
При цьому не слід ототожнювати суб'єкт судження з предметом судження (його
об'єктом), тобто з тим, що в реальній діяльності пізнається за допомогою
судження. Суб'єкт є тільки логічною формою предмета (об'єкта), реальний
предмет судження завжди багатший, ніж будь-яке знання про нього, яке
виражено суб'єктом судження. Предмет судження відрізняється від суб'єкта
судження так само, як думка про предмет від самого предмета.
      Другим логічним елементом судження є предикат судження. Він виражає
знання про ознаку предмета судження, тобто те, що говориться про суб'єкт
судження. Символом предиката в логіці є латинська літера „P” (від латинського
слова predіkatum). Наведені приклади дають нам таки предикати, як „мають
свідомість”, „теплокровними тваринами”, „мають конституцію”. Суб'єкт і
предикат судження називають термінами судження (від латинського "terminus",
що означає межа, границя).
      Третім елементом судження є зв'язка. Вона виражає відношення, що
встановлюється в судженні між суб'єктом і предикатом. Зв'язка є найважливішим
елементом всього судження, тому що вона забезпечує єдність і цілісність усього
судження.
      Логічне зв'язка між суб'єктом і предикатом має дві форми. Вона може бути
або стверджуючою, або заперечною – в залежності від того, приписується
предикат суб'єкту чи ні. В окремих випадках зв'язка може бути формально
відсутньою, тоді вона лише припускається, але все ж таки має місце. Якщо ми

                                     48
говоримо "Усі люди − розумні істоти", то S (усі люди) і P (розумні істоти)
зв'язуються за допомогою тире; але в інших випадках замість слова "є" можуть
використовуватися "суть", "мається" і інші (мається на увазі стверджувальна
форма зв'язки). Заперечна форма виражається зв'язкою "не є", "не суть", "не
мається" і т. ін. Наприклад, "Птахи не є ссавцями". Це судження має негативну
зв'язку.
       У всіх народів і у всіх мовах найпростіша форма судження зводиться до
тричленної схеми, тому, незважаючи на розходження мов, можливий переклад
думки з одної на іншу.
       Таким чином, ми можемо встановити структуру простого категоричного
судження, воно завжди складається з трьох елементів, може бути виражено у
виді загальної формули: S − P, де тире позначає зв'язку, а інші два елементи (S і
P) мають змістовне навантаження. В логіці вони ще називаються змінними, тому
що можуть мати різний зміст.
       Зв'язка ж у простому категоричному судженні не є змінною частиною
судження, вона виражає тільки стверджувальне чи заперечне відношення між S
і P і може бути названа постійним елементом судження.
       Своєрідно виглядає структура простих суджень у так званих судженнях
існування й у судженнях відносин.
       Судженнями існування у своєму конкретному змісті виражають сам факт
існування чи відсутності предмета, якій має логічну форму суб'єкта. Судження
існування за формою поділяються на позитивні та негативні. У позитивних
судженням встановлюється наявність предмета, його існування. Наприклад,
"Планети існують", "Існують інформаційні технології, що дозволяють людям
спілкуватися незалежно від їхнього місцезнаходження". У негативних судженнях
вказується на відсутність предмета: "Вічний двигун не існує в природі".
       Специфічною особливістю суджень відносин є те, що в їхній тричленній
структурі роль предиката виконує третє поняття, яке має своє значення.
Наприклад, "Іван брат Петра", чи "Кавказькі гори вищі Карпат". Структура таких
суджень може бути виражена формулою "a R b", де a і b виражають поняття, а
символ R позначає визначене змістовне відношення між мислимими в судженні
предметами думки. Фактично в таких судженнях третій елемент (R) виконує
роль зв'язки. Іншими словами, судження з відношенням, що має структуру a R b,
складається із суб'єктів а і b, які є логічними змінними, і предиката R, який
виражає відділення між предметами думки і є логічною константою.
       Відображаючи належність чи неналежність певної ознаки предметові
думки (належність чи неналежність однієї множини предметів до іншої),

                                       49
судження тим самим співвідноситься з відповідною об'єктивною реальністю, а
тому воно неодмінно є або істинним, або хибним. В істинному судженні думка
про предмет і думка про його ознаку пов'язані відповідно до того, як цей предмет
і його ознака пов'язані в дійсності. В хибному судженні, навпаки, те, що
перебуває у зв'язку, роз'єднується, а те, що в дійсності є роз'єднаним,
поєднується. Так, у судженні «Електрон є позитивно зарядженою часткою»
поєднується непоєднуване, оскільки з курсу фізики відомо, що електрон – це
негативна частка. А заперечне судження, у якому суб'єкт і предикат
проголошуються несумісними поняттями «Сонце не є зіркою», теж не відповідає
дійсності.
      Формальна логіка абстрагується від діалектики абсолютного і відносного
в істині, з точки зору реальності. Вона виходить з абсолютного протиставлення
істинних і хибних суджень, розглядаючи кожне з них або як істинне і тільки
істинне, або як хибне і тільки хибне (тризначна логіка, крім "істини" і "хиби",
припускає і третю можливість − "невідомо").
      Істинність і хибність судження називають їх логічними значеннями. Кожне
судження має логічне (істіннісне) значення, тобто неодмінно є або істинним, або
хибним. Перевіркою істинності змісту суджень займаються науки, до предметної
сфери яких належать предмети того чи іншого судження. Наприклад, істинність
чи хибність судження "Сума кутів трикутника дорівнює ста вісімдесяти
градусам" належить до компетенції геометрії.


3.3 Судження і речення. Судження і питання
      Утворення і розвиток логічного судження неможливі без граматичної
форми речення. Відносно судження речення є своєрідною матеріальною
оболонкою, тоді як судження є ідеальним, смисловим компонентом речення.
Результат утворення судження закріплюється у мові за допомогою речення.
Завдяки реченню люди передають один одному ті чи інші судження. З іншого
боку, тільки судження надає думці, яка втілена у реченні, закінченої форми.
      Більш конкретно відмінність між судженням і реченням можна виявити
таким чином: по-перше, судження є логічною, тобто абстрактною формою
мислення; щодо речення, воно має не тільки зміст, але і містить відношення
людини до дійсності, і тому воно несе в собі емоції, почуття, різноманітні
переживання. По-друге, одне й те саме судження можна виразити в різних
граматичних формах, тобто за допомогою різних речень. Кожна мова має таку
можливість. Наприклад ми можемо сказати "Студент Іванов перейшов на 2 курс"
або "Студент Іванов, як і всі студенти його групи, перейшов на 2 курс" і т. ін. Так
                                        50
само і в англійській мові: "2 was told about my future work yesterday" або
"Yesterday they informed me about my work in future" і т. ін.
      По-третє, за своєю структурою судження також відрізняється від речення.
Ми вже казали, що прості судження складаються з трьох елементів: суб'єкта,
предиката та зв'язки. Речення ж не має строгого обмеження щодо кількості
елементів: крім підмета і присудка воно має інші члени (додаток, означення,
прислівник та ін.). Іноді речення може складатися тільки з одного слова,
наприклад: „Краса”, "Вечоріє", при цьому ми легко вгадуємо трьохелементну
структуру судження ("На дворі дуже гарно", "Сонце сідає").
      Нарешті структура судження може не відповідати граматичному реченню,
навіть у тих випадках, коли основні члени речення (підмет і присудок) збігаються
за своїм значенням з основними частинами судження (суб'єктом і предикатом).
Наприклад, в таких реченнях, як: "Стіл накритий", "Лампочка включена", "Двері
відкриті" тощо зв'язка відсутня, хоча й припускається. Подібні особливості
стосуються будь-якої мови.
      Важливим є також зв'язок судження із питанням. Те чи інше судження
можна розглядати як відповідь на певне питання, а саме питання можна
розглядати як вимогу знайти відповідь, яка представляє собою істинне судження.
Саме ж питання можна розуміти по-різному. Питання має сильну форму, якщо
потрібно знайти всі його істинні відповіді. Сильні питання характеризуються
максимальною повнотою вимоги. Питання, у якому потрібно знайти один чи
декілька, але не всі його істинні відповіді, називається слабкою формою питання.
Такого виду питання не містять у собі вимоги усієї повноти відповідей. Наведемо
приклад. В слабкій формі питання буде наступним: "Назвіть хоча б один фільм,
відзначений премією Оскара". У сильній формі це питання буде таким: "Назвіть
усі фільми, відзначені премією Оскара".
      Існують, однак, питання, що навіть у слабкій формі не мають жодної
істинної позитивної відповіді наприклад: "Яке астральне тіло є третім
супутником планети Земля?"; ясно, що будь-яка позитивна відповідь не
можлива, оскільки саме питання має засадою хибне припущення.
      Кожне питання має як позитивне, так і негативне припущення.
Твердження, що принаймні одна відповідь на питання є істинним судженням,
називається позитивним припущенням питання. Твердження, що хоч одна
відповідь на питання не є істинним судженням, називається негативним
припущенням питання.
      Припущення питання може виявитись в його логічній структурі. С цієї
точки зору існує два типи питання.

                                      51
      Питання першого типу виражаються реченням із запитальною часткою
"чи" або просто мають знак питання, що відноситься до усього речення.
Наприклад: "Чи був М. Коперник засновником геліоцентричної картини світу?".
До питань другого типу відносяться речення, що починаються з запитальних
слів "хто", "що", "де", "коли", "чому" тощо. Наприклад: "Хто є засновником
геліоцентричної картини світу?". Видно, що питання другого типу мають лише
фрагмент осмисленого речення.
      Припущення питань в значній мірі визначається правильністю їхньої
постановки. Для правильної постановки питань першого типу потрібно, щоб їх
позитивні і негативні припущення були логічно істинними реченнями. Якщо
позитивне припущення хибне, в класі можливих відповідей на питання не буде
міститись жодної дійсної відповіді. У цьому випадку порушується відомий у
традиційній логіці закон виключеного третього. У випадку хибного негативного
припущення не виконується закон заперечення, що позбавляє питання усякого
сенсу. Наприклад, питання "Чи кинув Петров палити?" має хибні припущення
(позитивне і негативне) у тому випадку, якщо Петров ніколи не палив; це
питання не має жодної дійсної відповіді і є неправильно поставленим питанням.
      Позитивні і негативні припущення питань другого типу не є логічними
тавтологіями, але для правильної їх постановки також потрібна істинність їхніх
припущень. У випадку хибного позитивного припущення ці питання в класі
своїх можливих елементарних відповідей не мають жодної дійсної відповіді.
Заперечення будь-якої елементарної відповіді на таке питання буде його дійсною
відповіддю, питання в цьому випадку є зайвим, тому що його вимога не має
пізнавального значення.
      Приклад: питання "Хто з людей був на Марсі?" має хибне позитивне
припущення ("Хтось із людей був на Марсі"), але істину негативне припущення
("хтось із людей не був на Марсі"). Дійсною відповіддю на це питання є
заперечення будь-якої можливої елементарної відповіді, що буде логічним
наслідком негативної вичерпної відповіді, що виражається реченням "Ніхто з
людей не був на Марсі". Питання "У якому морі вода солона?" має істинне
позитивне припущення ("У якомусь морі вода солона") і хибне негативне ("У
якомусь морі вода несолона"). Будь-яка можлива елементарна відповідь на це
питання є одночасно його дійсною відповіддю.
      Вимога істинності припущення для правильної постановки питань не
єдина. Питання, іноді, може бути правильно поставленим навіть якщо і
позитивне, і негативне припущення виявляються хибними. Припустимо, на
заняттях вчитель запитує учнів: "Хто виконав домашнє завдання?". Він може

                                     52
одержати таку відповідь: "Усі виконали домашнє завдання" чи "Ніхто не виконав
домашнє завдання". За умови хибного негативного припущення істинною є
перша відповідь, за умови хибного позитивного припущення істиною
виявляється друга відповідь. У кожному з випадків це питання не є неправильно
поставленим.
      Сама постановка питань припускає більш-менш окреслену область
пошуків відповідей. Точність пошуку відповіді визначається логічною
коректністю постановка питання. Крім зазначеної області пошуку
передбачаються також критерії, яким повинні задовольняти відповіді.
Відповідно до них, з безлічі можливих відповідей вибираються ті, котрі є
істинними відповідями на дане питання. Отже, постановка питань містить у собі
і визначення критеріїв обґрунтування відповідей. Правильно поставлене питання
означає, що воно коректно сформульоване з логічної точки зору і що принаймні
одна відповідь може бути обґрунтована належним чином як відповідь істинна.
Вимога належного формулювання питання є вимогою логічного порядку; вимога
обґрунтованості відповідей є вимогою методологічного порядку.
      При формуванні питань можуть мати місце наступні логічні помилки.
      По-перше, формулювання питання може не відповідати синтаксичним і
семантичним правилам мови; наприклад: "По чому ти одержав п'ятірку?". По-
друге, формулювання питання може бути неточним, неясним чи багатозначним
через те, що в питанні зустрічаються невизначені терміни, неточні чи випадкові
слова, наприклад: "Чим визначається нескінченна кількість атомів в природі?".
По-третє, коректне формулювання питання означає, що всі елементи, з яких воно
складається, точно зазначені. Тому некоректно сформульованим є широко
розповсюджене питання "хто є хто?". Не є коректними з логічної точки зору і так
звані риторичні питання, що не містять у собі вимоги відповіді; наприклад: "Хто
ж не знає, що Париж – це столиця Франції?".
      У науковому пізнанні питання завжди формулюються в рамках тих чи
інших знань. Істинність цих знань складає найважливішу умову для правильної
постановки питань.


3.4 Класифікація суджень
3.4.1 Розподіл суджень за якістю і кількістю
      При аналізі простих категоричних суджень у них необхідно розрізняти як
якісну, так і кількісну сторони.
      Зважаючи на якість зв'язки судження поділяються на дві групи:
стверджувальні і заперечні.

                                      53
      У стверджувальних судженнях зв'язка приписує предикат судження
суб'єкту. Наприклад, у судженні "Усі птахи мають крила" до суб'єкта судження
(S) "усі птахи" за допомогою стверджувальної зв'язки (не висловленої у мові)
приписують предикат судження, (Р) – "мають крила".
      У заперечних судженнях зв'язка відокремлює предикат від суб'єкта
судження. Наприклад: "Риби не є ссавцями". Зв'язка показує несумісність
предикату судження "ссавці" (Р) із суб’єктом "риби" (S).
      Логічна зв'язка судження вважається заперечною лише в тих випадках,
коли негативна частка "не" стоїть перед нею. Якщо ж ця частка стоїть після
зв'язки, то вона входить до складу предиката, а судження відноситься до розряду
стверджувальних. Наприклад: "Світогляд Л.Н. Толстого містить ідею
непротивлення злу" тощо. Обидва види судження не можна протиставляти один
одному, тому що з логічної точки зору кожне з них може бути перетворене у
свою протилежність. Наприклад: "Риби є не ссавцями" (це вже стверджувальне
судження).
      За кількістю категоричні судження поділяються на одиничні, часткові і
загальні. В якості критерію розподілу виступає предмет думки, якій за обсягом
містить одиничні явища, або частину явищ якого-небудь класу, чи всі явища
даного класу.
      Одиничні судження − це ті судження, обсяг суб'єкта яких містить тільки
один елемент (індивідуальна річ, явище, подія тощо). Наприклад: "Харків –
перша столиця України", "Гейзенберг – засновник квантової фізики", "Сашко –
студент першого курсу".
      Часткові судження характеризуються тим, що зміст предиката
відноситься тільки до частини обсягу суб'єкта. Наприклад: "Деякі з нас
автолюбителі", "Більшість людей надають перевагу розвагам". Часткові
судження містять у собі поняття "деякі", "частина", "більшість", "меншість"
тощо. Ті часткові судження, де кількісна сторона відома лише частково,
називаються невизначеними частковими судженнями. Наприклад, ми опитали
частину студентів групи і тепер можемо сказати, що "деякі студенти цієї групи
займаються спортом". Під словом "деякі" ми тут розуміємо "принаймні деякі, а
може бути, й усі". Інші часткові судження, де слово "деякі" вживається в точно
визначеному змісті, називаються визначеними частковими судженнями.
Наприклад: "Деякі студенти групи є переможцями олімпіади", чи "Деякі держави
є монархіями" і так далі.
      Більш важливої формою судження для пізнання є загальне судження, у
якому обсяг суб'єкта відноситься до всіх предметів даного класу. Наприклад:

                                      54
"Усі тіла складаються з атомів", чи "Усі люди смертні". У всіх загальних
судженнях предикат відноситься до всіх предметів даного класу.

3.4.2 Об'єднана класифікація суджень за якістю та кількістю
       В об’єднаній класифікація усі судження прийнято поділяти на чотири види.
       1. Загальностверджувальні судження. Ці судження є загальними за
кількістю та стверджувальними за якістю. Символічно ці судження записуються
в такий спосіб: "Усі S є P", де кількісна ("усі") і якісна ("є") сторони судження
явно виражені в мові. Наприклад: "Усі зірки світяться власним світлом", "Усі
птаха мають крила", "Усі студенти здають іспити". Скорочено
загальностверджувальні судження позначаються буквою А (першою буквою від
латинського слова affіrmo, що в перекладі означає «стверджую»).
       2. Загальнозаперечні судження. Ці судження є загальними за кількістю і
заперечними за якісною характеристикою. Узагальнена формула цих судження
така: "Жодне S не є Р", де кількісна ("жодне ") і якісна ("не є") сторони судження
явно виражені в мові. Наприклад: "Жодна нація не може існувати без загальної
мови", чи "Жоден організм не може жити без їжі". Загальнозаперечні судження
символічно позначаються буквою Е (взята перша гласна буква від латинського
слова nego, що в перекладі означає «заперечую»).
       3. Частковостверджувальні судження. Ці судження є частковими за
кількістю та стверджувальними за якістю. Їх узагальнена формула виглядає так:
"Деяке S є P", де кількісна ("деякі") і якісна ("є") сторони судження явно виражені
в мові. Наприклад: "Деякі студенти є відмінниками", чи "Деякі риби літають".
Скорочено часковостверджувальні судження позначаються літерою І (друга
гласна буква від латинського слова affіrmo).
       4. Частковозаперечні судження є частковим за кількістю і заперечним за
якістю. Їх символічна формула така: "Деякі S не є P", де кількісна ("деякі") і
якісна ("не є") сторони судження явно виражені в мові. Наприклад: "Деякі країни
Африки не є мусульманськими", чи "Деякі студенти не відвідують завдання
заняття в спортивних секціях". Ці судження позначаються буквою O (другою
гласною буквою від латинського слова nego).
       Треба мати на увазі, що одиничні судження категоричного типу у
самостійну групу не виділяються. За своєю логічною характеристикою з точки
зору кількості всі одиничні судження відносяться до загальних суджень:
загальностверджувальних або загальнозаперечних. Наприклад, судження:
"Т.Г. Шевченко є великим українським поетом" є загальностверджувальним
судженням (А), тому що предикат ("великий український поет") відноситься до
всього суб'єкта ("Т.Г. Шевченко"). Інше судження: "У. Шекспір не був великим
                                        55
мандрівником" відноситься до загальнозаперчного судження (Е), тому що
предикат ("великий мандрівник") цілком виключається з всього обсягу суб'єкта
("У. Шекспір”).

3.4.3. Розподіл термінів у категоричних судженнях
      Використовуючи судження, ми повинні знати, яка інформація насправді
наявна, а яка відсутня в них, але може бути додана тим, хто її отримує. Ця
проблема розв'язується за допомогою понять «розподілений термін» та
«нерозподілений термін».
      Розподіленим терміном (чи поняттям) називається такий термін, який у
даному судженні взятий у повному обсязі. Якщо ж термін у даному судженні
узятий не у повному обсязі, а лише частково, то такий термін називається
нерозподіленим.
      Розглянемо усі види судження з погляду розподіленості в них понять, що
стоять місці суб'єкта і предиката.
      У загальностверджувальних судженнях (А), поняття, що знаходяться на
місці суб'єкта, повинні бути завжди розподіленими, тобто взяті у всьому обсязі.
Якщо ж ця вимога не буде виконана (термін не буде розподілений), то судження
перестане         бути       загальностверджувальним.         Предикат        у
загальностверджувальному судженні, як правило, є нерозподіленим. Лише тоді,
коли обсяг предиката дорівнює обсягу суб'єкта, термін на місці предиката є
також розподіленим.
      Необхідно звернути увагу на те, як саме позначаються розподіленість або
нерозподіленість термінів: знаком «+» позначаються розподілені суб’єкт або
предикат, знаком «-» позначаються нерозподілені терміни.
      Розглянемо обидва випадки на прикладах.
      1-й випадок. Візьмемо судження "Усі студенти повинні здавати іспити".
Термін, що стоїть на місці суб'єкта ("усі студенти" у нас розподілений); термін
же, що стоїть на місці предиката ("повинні здавати іспити) нерозподілений, тому
що він є більш широким за обсягом і приймає участь в суб'єкті лише частково:
усі знають, що здавати іспити повинні не тільки студенти, але і школярі;
дипломовані студенти, якщо вони проходять курс навчання; космонавти,
автомобілісти, і ін. Переважна більшість термінів, що стоїть на місці предиката
в загальностверджувальних судженнях, знаходяться у відношенні
підпорядкування, де підпорядковуючим є предикат, підлеглим суб'єкт. Графічне
зображення відносин між обсягами суб’єкта і предиката бути таке:



                                      56
      2-й випадок, коли в загальностверджувальних судженнях поняття на місці
предиката є розподіленими. Наприклад: "Усі квадрати – прямокутники з рівними
сторонами", "Київ – столиця України" і т. ін. У цих судженнях обсяги понять, що
стоять на місці предиката і суб'єкта рівні, тобто вони розподілені. Графічне
зображення тотожності двох понять буде таким:




      У загальнозаперечних судженнях (Е) терміни, як на місці суб'єкта, так і на
місці предиката завжди розподілені. Обсяг суб'єкта цілком виключається з
обсягу предиката (слово "жоден" дає нам підказку). Наприклад: "Жодна риба (S)
не є теплокровною твариною (P)"; "Жодна людина (S) не має крил (P)" і так далі.
Графічно терміни зображуються так, що їхні обсяги несумісні.




      У частковостверджувальних судженнях (І) термін, що стоїть на місці
суб'єкта завжди нерозподілений. Термін, що стоїть на місці предиката, як
правило є нерозподіленим, але буває виключення, коли термін на місці предиката
в частковостверджувальних судженнях є розподіленим. Розглянемо обидва
випадки.
      1-й випадок, як правило терміни і на місці суб'єкта, і на місці предиката є
нерозподіленими. Наприклад: "Деякі студенти (S) вивчають вищу математику
(P)", чи "Деякі держави (S) дотримують політики нейтралітету (P)" тощо.
Графічно терміни в таких судженнях знаходяться у відношенні часткового збігу.




                                       57
      2-й випадок, коли на місці предиката стоїть розподілений термін.
Наприклад: "Деякі хребетні (S) є ссавцями (P)", "Деякі види рослин (S) занесені
в Червону книгу (P)" і так далі. У цих прикладах поняття на місці суб'єкта є
нерозподіленими, а на місці предиката розподіленими. Графічно це виражено
відношенням підпорядкування, де предикат цілком входить в обсяг поняття
суб'єкта, але його не вичерпує.




      У частковозаперчених судженнях (О) термін на місці суб'єкта завжди
нерозподілений, а термін на місці предиката завжди розподілений. Це пов'язано
з тим, що в таких судженнях весь обсяг предиката виключається з частини обсягу
суб'єкта. Наприклад: "Деякі тварини (S) не є хижаками (P)", "Деякі службовці (S)
не є керівниками (P)", і так далі. В усіх прикладах такого типу предикат цілком
виключається з частини обсягу суб'єкта. Графічно це подібно з відношенням
перехресних понять, але це стосується тієї частини обсягу суб'єкта, що не
входить в обсяг предиката.




      Бувають приклади, коли обсяг предиката не виходить за межи обсягу
суб'єкта, та не зважаючи на це, обсяг предиката цілком виключається в частині
обсягу суб'єкта. Тому у всіх частковозаперечних судженнях поняття на місці
суб'єкта завжди нерозподілене, а поняття на місці предиката завжди розподілене.
Графічно це подібно з відношенням між поняттями типу підпорядкування, але
предикат цілком виключається з частині обсягу суб'єкта.




                                      58
3.5. Відношення між судженнями. "Логічний квадрат"
      Між різними видами суджень існують різні типи відношень. Ці відношення
можна відобразити за допомогою наступної схеми:




      Ми бачимо, що судження, як і поняття, можуть бути порівнянними і
непорівнянними. Порівнянні судження мають загальний термін – суб’єкт або
предикат.
      Порівнянні судження, у свою чергу, можуть бути сумісними або
несумісними. Сумісними називають судження, які висловлюють одну й ту саму
думку повністю або у деякій частині. Несумісними називають судження, у яких
висловлено протилежні або супротивні думки.
      Сумісні судження поділяються на рівнозначні й підпорядковані.
      Рівнозначні судження висловлюють одну й ту саму думку у різній формі.
Наприклад; «Суверенна Швейцарія не захоплює території інших країн» і
«Суверенна Швейцарія – мирна країна». Це пара рівнозначних, взаємозамінних
суджень, кожне з яких має однаковий зміст, але їх логічна побудова
відрізняється.
      Підпорядковані судження мають загальний предикат, а суб’єкт одного
судження підпорядковує собі суб’єкт другого судження. Одже, одне судження
буде підпорядковуючим, а інше – підпорядкованим. Такі відношення мають
наступні пари суджень: А (підпорядковуюче) та І (підпорядковане), Е
(підпорядковуюче) та О (підпорядковане). Наприклад: «Усі студенти – люди» і
«Студенти ХНУРЕ є людьми».
      Підпорядковані судження розрізняються кількісною характеристикою, але
однакові за якістю: підпорядковуючі судження завжди загальні (А та Е),
підпорядковані – часткові (І та О).
      Несумісні судження поділяються на контрарні (протилежні), субконтрарні
й суперечні (контрадикторні). Контрарними (протилежними) називають

                                    59
загальні судження, у яких висловлено протилежні думки. Контрарні судження
подібні за кількісною характеристикою (обидва загальні) і протилежні за якістю;
це судження А і Е.
      Субконтрарними називають часткові судження, які висловлюють
протилежну думку. Субконтрарні судження однакові за кількісною
характеристикою (обидва часткові) і протилежні за якістю; це судження І та О.
      Суперечними називають судження, які взаємовиключають одне одного.
Суперечні судження розрізняються як за кількісною характеристикою, так і за
якісною; це судження А – О і Е – І.
      Усі види відношень між порівнянними судженнями (окрім рівнозначних)
відображають за допомогою єдиної схеми, яку в логіці прийнято називати
«логічним квадратом». Цю штучну схему для встановлення істинності судження
запропонував у ХІІ сторіччі видатний візантійський філософ Михайло Псьол. У
логічному квадраті кожен вид судження розміщується за певними правилами в
одному з кутів. Загальна картина виглядає наступним чином:




      Розглянемо характер залежності логічних значень висловлювань у
кожному відношенні.
      Протилежні (контрарні) судження, логічні форми яких «Всі S є P» і
«Жодне S не є P», не можуть бути одночасно істинними, але можуть бути
одночасно хибними. Наприклад, з двох висловлювань «Усі люди талановиті» (А)
і «Жодна людина не є талановитою» (Е) обидва є хибними, а з двох
висловлювань «Усі машини є складними механізмами» (А) і «Жодна машина не
є складним механізмом» (Е) перше є істинним, а друге – хибним саме тому, що
перше істинне. Звідси витікає наступний висновок: якщо одне з протилежних
суджень істинне, то інше обов’язково хибне, але якщо одне з них хибне, то
логічне значення іншого з цього факту вияснити неможливо: воно може бути як
істинним, так і хибним. Додаткові приклади: «Усі соки являють собою рідину»


                                      60
(А) і «Жоден сік не є рідиною» (Е); «Усі книги виготовлені з папера» (А) і
«Жодна книга не виготовлена з папера» (Е).
      Підконтрарні судження, логічні форми яких «Деякі S є P» і «Деякі S не є
P», можуть бути одночасно істинними, але не можуть бути одночасно хибними.
Наприклад, із двох суджень «Деякі дома є багатоповерховими» (І) і «Деякі дома
не є багатоповерховими» (О) обидва є істинними, а з двох суджень «Деякі
студенти є птахами» (І) і «Деякі студенти не є птахами» (О) перше є хибним, а
друге – істинним, і саме тому, що перше – хибне. Отже, якщо одне з
підконтрарних суджень істинне, то логічне значення іншого, виходячи з цього
факту, визначити неможливо. Якщо ж одне з них хибне, то інше обов’язково істинне.
      Підпорядковані судження, логічні форми яких «Всі S є P» і «Деякі S є P»,
або «Жодне S не є P» і «Деякі S не є P». Вони можуть бути одночасно істинними
і хибними. Наприклад, з двох суджень «Усі рослини є організмами» (А) і «Деякі
рослини є організмами» (І) обидва є істинними, а судження «Усі чагарники э
травами» (А) і «Деякі чагарники є травами» (І) обидва хибні, а серед суджень
«Усі літаки – реактивні» (А) і «Деякі літаки – реактивні» (І) перше – хибне, а
друге – істинне.
      Отже, якщо підпорядковуюче судження істинно, то і підпорядковане
судження обов’язково істинне. Але якщо підпорядковуюче судження хибне, то
підпорядковане може бути як істинним, так і хибним. І навпаки, якщо
підпорядковане судження – істинне, то підпорядковуюче є невизначеним, якщо
ж підпорядковане судження хибне, то і підпорядковуюче обов’язково хибне.
      Суперечні судження, логічні форми яких «Всі S є P» та «Деякі S не є P»;
або «Жодне S не є P» та «Деякі S є P», не можуть бути одночасно істинними і
одночасно хибними. Наприклад, із двох суджень «Усі люди є інженерами» (А) і
«Деякі люди не є інженерами» (О) перше – хибне, а друге – істинне. Отже, якщо
одно з суперечних суджень – істинне, то друге обов’язково – хибне, і навпаки.
Ніякого третього судження між ними немає, що нагадує нам про сутність
формально-логічного закону виключеного третього.
      Між судженнями зовсім різної матерії логіка ніяких відносин указати не може.


3.6. Операції з судженнями
      Існує декілька операцій, які можна здійснювати над судженнями:
обернення, перетворення, протиставлення предикату.
      Обернення – це перетворення судження шляхом взаємної перестановки
термінів без зміни якості зв’язки: суб’єкт вихідного судження стає предикатом,
а предикат – суб’єктом.
                                       61
      Існують певні правила для обернення. Загальностверджувальне судження
А частіше за все обертається з обмеженням у частковостверджувальне судження
І. Наприклад: «Всі математики – вчені» – «Деякі вчені – математики». Але у
випадку, коли суб’єкт і предикат судження рівнозначні за об’ємом, має місце так
зване чисте обернення, тобто судження А обертається у судження А. Наприклад:
«Квадрат є рівностороннім прямокутником» – «Рівносторонній прямокутник є
квадратом». З іншого боку, частковостверджувальне судження І може
обертатися на таке ж частковостверджувальне судження: «Деякі вчені – митці»
– «Деякі митці – вчені». Але якщо предикат судження розподілений, то судження
І обертається на загальностверджувальне судження А: «Деякі люди – інженери»
– «Усі інженери – люди».
      Перетворення – операція над судженням, в результаті якої змінюється
якість, тобто характер зв’язки, судження без зміни його кількісної
характеристики. Важливо пам’ятати, що загальний зміст перетвореного
судження повинен співпадати із змістом вихідного судження. Для досягнення
цієї мети необхідно, по-перше, змінити зв’язку, перетворивши її на протилежну,
по-друге, перетворити предикат на відповідне протилежне поняття, тобто Р
перетворюється в не-Р. Наприклад: «Усі люди смертні» – «Жодна людина не є
безсмертною». Ми бачимо, що загальностверджувальне судження А
перетворюється на загальнозаперечне судження Е.
      При перетворенні загальнозаперечного судження Е необхідно заперечну
зв’язку замінити на стверджувальну, а також змінити відповідний предикат на
протилежний. Наприклад: «Жодна людина не є птахом» – «Усі люди є не
птахами».
      Протиставлення предикату – це таке перетворення судження, при якому
обернення поєднується з перетворенням, тобто у новому судженні суб’єктом є
поняття, яке суперечить предикату вихідного судження, а предикатом – суб’єкт
вихідного судження; при цьому зв’язка змінюється на протилежну.
      Операцію виконують наступним чином: спочатку здійснюють
перетворення судження шляхом зміни якісної характеристики вихідного
судження; потім здійснюють відповідне обернення. Наприклад: «Усі квадрати –
паралелограми» – «Жоден непаралелограм – не квадрат» або «Жодне просте
число не ділиться на 4» – «Деякі числа, які не діляться на 4, є простими».
      Існує також операція протиставлення суб’єкту, в результаті якої у новому
судженні суб’єктом є предикат вихідного судження, а предикатом – поняття, яке
суперечить суб’єкту вихідного судження; при цьому зв’язка змінюється на



                                      62
протилежну. Наприклад: «Жодна загарбницька війна не э справедливою» – «Усі
справедливі війни є незагарбницькими».
      Кожне з наведених правил перетворення суджень допомагає більш точно
висловлювати різні відтінки наших міркувань. Обернення робить більш чіткою
кількісну характеристику суб’єкта і предиката, пояснює об’ємні відношення
термінів. Шляхом перетворення можна надати новий відтінок думці, різко
посиливши її змістовну сторону. Наприклад: «Я можу бути менеджером» і «Я не
можу не бути менеджером». Отже, можливості логічно правильної
трансформації думки необхідні для більш точного і якісного побудування
логічного міркування.


3.7 Поділ суджень за модальностями
      Прості судження відрізняються поміж собою в залежності від того, яку
модальність вони мають.
      Сам термін "модальність" вживається в логіці в двох значення: вузькому і
широкому. У вузькому значенні модальностями називаються такі властивості
суджень, як необхідність, дійсність, можливість, випадковість тощо. Якщо ми
стверджуємо: "Необхідно, що А" це означає, що ми констатуємо модальність
простого судження А; чи ми стверджуємо: "Можливо, що В" – це значить ми
констатуємо модальність простого судження В і так далі. Якщо ми просто
говоримо: "С", то це значить, що вважаємо, що судження С має модальність
дійсності. В логіці такого ряду модальності називають модальностями у
власному значенні слова. Останнім часом для їхнього позначення вживають
словосполучення алетичні модальності (від грецького слова "алетейя" – істина),
це дозволяє відрізнити вузький зміст слова "модальність" від широкого.
      У широкому змісті модальностями називаються усілякі властивості
судження. Так наприклад: "відомо, що А", "доказово, що В", "сумнівно, що С",
"А обов'язково", "В дозволяється", "С забороняється", "А добре", "В погано", "С
переважно", ми стверджуємо різні модальності тих чи інших суджень. До
широкого модальності відносять і такі судження: "було, що А", "буде, що В",
"має місце С" і тому подібне.
      Уся розмаїтість модальностей розділена логіками на класи. Існують класи
нормативних, оціночних, епістемних (від грецького "епістеме" - знання), часових
та інших модальностей. Кожен клас модальностей є предметом вивчення
сучасної логіки. Ми в нашій лекції обмежимося модальностями у вузькому
значенні, розглянемо їхні властивості і деякі логічні залежності між ними.


                                      63
      В логіці прийнято вважати основними алетичними модальностями
модальності необхідності, дійсності і можливості. Алетичні модальності
описуються в логіці з використанням спеціальної термінології, а саме: судження,
що виражають необхідність, часто називають аподиктичними; судженнями, що
виражають дійсність – ассерторичними; судження, що виражають можливість –
проблематичними.
      Модальність судження може бути виражена явно, чи неявно. Якщо ми
говоримо: "Необхідно, що А", то тут модальність виражена явно і вона
представлена у виді функтора, чи оператора "Необхідно, що...". Але часто
модальність виражається в зв'язці: "S необхідно є P". Модальність може бути
представлена в судженні і неявно, тобто випливати з його змісту. Наприклад: в
аподиктичному судженні: "Сума квадратів катетів дорівнює квадрату
гіпотенузи" неявно присутнє слово "необхідне (дорівнює)"; ми його не згадуємо,
але припускаємо.
      Тепер нам необхідно з'ясувати семантичне тлумачення (з точки зору
змісту) модальностей необхідності, дійсності і можливості. У сучасній логіці
ассерторичними вважаються судження, що виражають ті чи інші фактично
існуючі обставини чи положення речей. Судження необхідності (аподиктичні)
пов’язуються з логічними правилам умовиводу, законами логіки й інших наук, а
також положенням, що виводяться з цих законів за цими правилами. Можливість
приписується таким положенням речей, що фактично можуть і не існувати але їх
існування не суперечить законам логіки й інших наук.
      Крім зазначених трьох видів модальностей, у сучасній логіці прийнято
розподіляти модальності на логічні і фізичні, хоча цей розподіл умовний.
Логічно необхідними вважаються правила і закони логіки й інших дедуктивних
наук: математики, теоретичної механіки тощо. Логічно можливим вважається
все те, що цим законам не суперечить. Фізично необхідними іменуються закони
всіх природничих наук, а фізично можливим виявляється все те, що їм не
суперечить. Співвідношення між логічними і фізичними модальностями такі: те,
що фізично необхідно, аж ніяк не завжди необхідно логічно, а те, що логічно
можливо, аж ніяк не завжди можливо фізично. Наприклад, закони Ньютона,
Фарадея й інших емпіричні залежності, аж ніяк не є логічно необхідними.
Логічно можливо, що камінь, якому дозволено вільно падати, полетить не вниз,
а нагору, чи що в провіднику, що обертається в магнітному полі, не буде
виникати електричний струм.




                                      64
3.8. Складні судження
       Складні судження утворюються шляхом з'єднання між собою простих
суджень за допомогою логічних сполучників. Існує безліч таких сполучників,
але головними з них у сучасній логіці вважаються наступні: кон'юнкція,
виключаюча і невиключаюча диз'юнкція, імплікація та еквівалентність. У мові
вони виражаються за допомогою граматичних сполучників "і", "або..., або", "чи",
"якщо..., то", "тоді, і тільки тоді". Не слід цілком ототожнювати логічні і
граматичні сполучники, у логіці вони набувають специфічного сенсу.
       Кожний із союзів є бінарним, тобто з'єднує між собою два судження.
Наприклад: "Центральною вулицею м. Харкова є Сумська, і кожен турист може
її відвідати"; "Узимку часто випадає сніг чи віє холодний вітер"; "Або дане число
поділяється на два, або воно є непарним"; "Якщо прийняти таблетку аспірину, то
стан хворого може покращитись"; "Трикутник є рівностороннім тоді і тільки
тоді, коли він є рівнокутним".
       Логічні сполучники можуть з'єднувати не тільки прості судження, але і
прості зі складними і складні між собою, при цьому вони утворюють дуже
протяжні конструкції. До складу таких суджень входить по декілька логічних
сполучників, але кожний з них з'єднує лише два якихсь судження. У таких
конструкціях розрізняють зв'язок між головними і підлеглими логічними
сполучниками. Наприклад, у судженні: "Якщо трикутник прямокутний, то він не
гострокутний і не тупокутний" сполучник "якщо" є головним, а сполучник "і" –
підлеглим.
       У сучасній логіці складні судження класифікуються в залежності від того,
який у них головний логічний сполучник. Так, судження типу "А і В", де А і В –
будь-які судження, називаються єднальним або кон'юнктивними; судження
виду "А чи В" та "або А, або В" – розділовими чи диз'юнктивними; судження
виду "Якщо А, то В" – умовними чи імпликативними; судження виду "А тоді і
тільки тоді, коли В" – судженнями еквівалентності.
       Розглянемо ці види суджень більш докладно.

3.8.1 Кон'юнктивні судження
      Це судження, отримані з будь-яких двох інших суджень за допомогою
логічного сполучника "і". Логічний сполучник "і" має наступні властивості.
Нехай ми маємо деяке судження "А і В". Припустимо також, що А і В –
семантично незалежні один від одного судження, тобто істинність чи хибність А
не є причиною істинності чи хибності В, так само як істинність чи хибність В не
є причиною ні істинності, ні хибності А. Тоді судження "А і В" є функцією
істинності суджень А і В. Це значить, що істинність чи хибність судження "А і
                                       65
В" цілком визначається істинністю чи хибністю складових його суджень А і В.
Очевидно, у цьому випадку можливі тільки чотири комбінації: А і В істинні; А
істинне, але В хибне; А хибне, але В істинне; А і В хибні. Істинність і хибність
кон'юнктивного судження заздалегідь відома для кожної з комбінацій суджень А
і В. Нижче наведена таблиця, що показує залежність істинності (хибності)
кон'юнктивного судження від істинності (хибності) суджень, які складають його.

                     А            В           АіВ
                     Істинне      Істинне     Істинне
                     Істинне      Хибне       Хибне
                     Хибне        Істинне     Хибне
                     Хибне        Хибне       Хибне
     З наведеного стає ясним основне розходження між логічними і
граматичними сполучниками "і". Граматичним сполучником "і" з'єднуються
судження, що мають між собою щось загальне за змістом. Логічний же союз "і"
може з'єднувати будь-які судження. Єдина вимога для того, щоб кон'юнктивне
судження було істинним, полягає в тім, щоб були істинними судження, що його
складають.

3.8.2 Розділові (диз'юнктивні) судження
       Сучасна логіка розглядає два типи розділових суджень: виключаюче-
розділові і невиключаюче-розділові.
       а) Виключаюче-розділові судження складаються з будь-яких двох інших
суджень за допомогою логічного слова "або..., або". Іноді це судження
називається альтернативним. Суть сполучника "або..., або" полягає в тому, що
він з'єднує несумісні один з одним судження. Цим визначаються його семантичні
властивості.
       Подібно попередньому судженню ("А і В"), судження "Або А, або В" є
функцією істинності суджень А і В, але не так, як у судженні "А і В".
       Тут має місце наступна залежність: виключаючи-розділове судження
істинне, коли одне з суджень, що його складає, істинне, а інше хибне, і хибне,
коли кожне з складових суджень істинне і коли кожне з них хибне. Це видно з
нижченаведеної таблиці:

                    А           В           Або А, або В
                    Істинне     Істинне     Хибне
                    Істинне     Хибне       Істинне
                    Хибне       Істинне     Істинне
                    Хибне       Хибне       Хибне

                                      66
       Тут також потрібно підкреслити різницю між граматичним і логічним
сполучниками "або..., або". Логічний сполучник не припускає обов'язкового
зв'язка за змістом між судженнями А і В. Для істинності виключаючи-
розділового судження досить того, щоб обидва судження не були одночасно
істинними чи хибними.
       б) Невиключаюче-розділові судження. Це такі судження, що отримані з
будь-яких двох суджень за допомогою логічного сполучника "чи" Сполучнику
"чи" сучасні логіки не надають значення, що виключає. Судження, що
з'єднуються сполучником "чи" цілком сумісні. На відміну від виключаючи-
розділового судження, невиключаюче-розділове істинне і тоді, коли істинні обидва
судження, що його складають. Тут має місце така залежність: виключаючи-
розділове судження хибне тоді, коли хибні обидва судження, що його складають,
і істинне у всіх інших випадках. Про це говорить нижченаведена таблиця:

                        А           В           А чи В
                        Істинне     Істинне     Істинне
                        Істинне     Хибне       Істинне
                        Хибне       Істинне     Істинне
                        Хибне       Хибне       Хибне
      У цьому випадку справедливо те, що було сказано щодо двох попередніх
логічних сполучників: А і В можуть бути будь-яким судженнями, не обов'язково
пов’язаними за змістом.

3.8.3 Умовні (імпликативні) судження
       Умовними називається судження, отримані з будь-яких двох інших
суджень за допомогою логічного сполучнику "якщо..., то". В умовному судженні
"Якщо А, то В" складова А називається підставою чи антецедентом, а складова
В – наслідком чи консеквентом.
       Логічний сполучник "Якщо..., то" не слід плутати з граматичним
сполучником. Звичайно цей сполучник виражає причинний або інший зв'язок
походження між А і В. Логічний же союз "якщо..., то", як і усі вищеописані
сполучники, може зв'язувати будь-які судження і не вимагає змістовного зв'язку
між ними. Умовне судження "Якщо А, то В" є функцією істинності складових А
і В і його істинність чи хибність залежить не від їхнього змісту, а лише від їхньої
істинності чи хибності.
       Існує наступна семантична залежність: умовне судження хибне, тоді, коли
його підстава істинна, а висновок хибний, і істинно у всіх інших випадках. Це
видно з таблиці:

                                        67
                     А          В           Якщо А, то В
                     Істинне    Істинне     Істинне
                     Істинне    Хибне       Хибне
                     Хибне      Істинне     Істинне
                     Хибне      Хибне       Істинне
      Ця таблиця показує, що імплікативне судження істинне, якщо істинні
антецедент і консеквент, незалежно від їхнього змісту. Наприклад, з логічної
точки зору буде істинним таке судження: "якщо два по два чотири, то сніг білий",
хоча за змістом воно безглузде. Істинними виявляються всі умовні судження з
хибним антецедентом, наприклад такі: "Якщо два по два чотири, то сніг білий" і
"Якщо дві по два дорівнює п'яти, то сніг чорний". Обидва судження є
безглуздими за змістом. Хибне з логічної точки зору умовне судження в одному
випадку: коли антецедент істинний, а консеквент хибний. Наприклад, судження:
"Якщо два по два дорівнює чотирьом, то сніг чорний" є хибним. Це відповідає
уявленню про те, що умовне судження не може бути істинним якщо за умови
істинної підставі виявляється, що у нього помилковий наслідок.

3.8.4 Судження еквівалентності
      Це судження отримане з будь-яких двох інших суджень за допомогою
логічного сполучника "тоді і тільки тоді, коли...". Семантична характеристика
судження визначається такою залежністю: судження еквівалентності істинне,
коли кожне з суджень, що його складає, істинні і коли обидва вони хибні, і хибне
в інших випадках. Це видно з наступної таблиці:
            А                 В                    А тоді і тільки
                                                   тоді, коли В
            Істинне           Істинне              Істинне
            Істинне           Хибне                Хибне
            Хибне             Істинне              Хибне
            Хибне             Хибне                Істинне
      Кожен рядок цієї таблиці може бути підтверджений прикладом:
      "Птахи літають тоді і тільки тоді, коли вони вільні".
      "Птах літає тоді і тільки тоді, коли він немає крила".
      "Людина знає своє майбутнє тоді і тільки тоді, коли вона пасивна".
      "Каплі дощу не можуть випадати на землю тоді і тільки тоді, коли перестає
діяти закон гравітації".
      Ви можете проаналізувати кожен приклад, користуючись таблицею.


                                      68
                          Питання для самоконтролю.
     1. Що таке судження?
     2. Розкрийте структуру судження.
     3. Чим відрізняється судження від речення?
     4. Приведіть приклади слабкої і сильної форми питання.
     5. Як поділяються судження за якістю і кількістю?
     6. Назвіть випадки розподіленості термінів у категоричних судженнях.
     7. Розшифруйте зміст логічного квадрата.
     8. Як поділяються судження за модальностями?
     9. Які існують види складні судження і які сполучники в них
використовуються?

                                 Вправи та задачі
      1. З’ясуйте, які з цих речень виражають судження, а які не є судженнями з
логічної точки зору (свою думку обґрунтуйте):
      - Гарний зимовий ранок.
      - Нарешті прийшла весна.
      - Дайте відповідь на запитання.
      - Мораль – істотна властивість людини.
      - До яких наук належить логіка?
      - Ходив він скаржитися.
      - Людина, яка вперше побувала у космосі.
      - Слава людям, що побували у космосі!

     2. Знайдіть суб’єкт і предикат у наступних судженнях:
     - «Всі жанри хороші, крім нудного» (Вольтер).
     - Буття визначає свідомість.
     - «Майбутнє світле і прекрасне» (Чернишевський).
     - Хто не працює, той не їсть.
     - «Потім, помовчавши кілька хвилин, вона глибоко зітхнула» (Пушкін).
     - Молодого радиста капітан жодного корабля не брав на роботу.
     - Дочці його було 17 років від народження.
     - Є ще порох у порохівницях.

     3. Визначте вид наступних суджень:
     - Микита – брат Василя.
     - Стоїть гора висока.
     - Юлія старша від Тетяни.

                                      69
      - У світі є одна красуня.
      - Якби ви з нами подружились, багато б дечого навчились.
      - Є такі люди.
      - Або ви будете відвідувати заняття, або вам доведеться розпрощатися з
університетом.
      - Гегель – геніальний філософ.
      - Випадуть у травні дощі – буде добрий врожай.
      - Можливо, у найближчі часи люди відвідають Місяць.
      - Для художніх образів характерні метафоричність, інакомовність,
багатозначність тощо.
      - Він поет або вчений.
      - Він і поет, і вчений.

     4. Визначте кількість і якість наступних суджень:
     - Майже кожна людина має той чи інший талант.
     - Вулкани – гори.
     - Зрідка трапляються і чорні лебеді.
     - Всі, крім одного, студенти нашої групи добре засвоїли курс логіки.
     - Вони – неуки.
     - На старість він недобачати став.
     - Є люди, які постійно сумніваються.
     - Ніхто не міг його заспокоїти.
     - Він був невисоким.
     - Жоден з нас не міг з цим змиритися.
     - Деякі народи до цього часу перебувають у неволі.
     - Трапляються в житті не зовсім приємні випадки.

     5. Встановіть розподіленість термінів у судженнях, які представлено у
вправі № 4.

      6. Встановіть розподіленість термінів у наступних судженнях (відношення
між термінами зобразіть за допомогою кругових схем):
      - Деякі звуки – голосні.
      - Будь-яке поняття має зміст.
      - Жоден хімічний елемент не є складною речовиною.
      - Вони вже давно недобачають.
      - Деякі птахи не вміють літати.
      - Більшість дієслів пишеться з часткою «не» окремо.
      - Тренуючись і тільки тренуючись, можна досягти великих успіхів у
спорті.

                                     70
     - Трапляються рослини, які не витримують низької температури.
     - Ніхто не став заперечувати цієї версії.
     - Деякі птахи є нелітаючими.

     7. Перетворіть наступні судження:
     - Люди мають естетичні почуття.
     - Жоден патріот не зневажає культуру свого народу.
     - Деякі люди – митці.
     - Деякі метали не тонуть у воді.

      8. Подумайте, чи правильно здійснено перетворення суджень у наступних
прикладах (свої твердження обґрунтуйте):
      - Деякі держави мають атомну зброю. Отже, деякі держави не мають
атомної зброї.
      - Деякі держави мають атомну зброю. Отже, деякі держави мають неатомну
зброю.
      - Деякі люди не розрізняють кольори. Отже, деякі люди розрізняють
некольори.
      - Деякі комахи літають. Отже, деякі комахи не літають.
      - Усі ссавці – хребетні. Отже, жоден ссавець не є нехребетним
(безхребетним).
      - Жоден кит не є рибою. Отже, будь-який кит є нерибою.

      9. Оберніть наступні судження:
      - Кожна людина має право на свободу.
      - Жоден гуманіст не визнає права будь-кого на приниження людської
гідності особи.
      - Деякі тварини – альбіноси.
      - Тільки люди мають мораль.

     10. Подумайте, чи правильно здійснено обернення у наступних прикладах
(якщо ні, то обґрунтуйте кожне своє твердження):
     - Усі метали – електропровідні. Отже, усі електропровідні – метали.
     - Люди, і тільки люди, мають свідомість. Отже, всі, хто має свідомість, -
люди.
     - Жодна тварина не має здатності мислити. Отже, всі ті, хто не має
здатності мислити – тварини.
     - Деякі люди, і тільки люди, - геніальні. Отже, кожен геніальний є людиною.
     - Більшість металів тоне у воді. Отже, всі ті, що тонуть у воді, є металами.
                                       71
                             4 УМОВИВІД
• Загальне поняття про умовивід.
• Гіпотези та гіпотетико-дедуктивний метод пізнання.
    – Поняття та специфіка гіпотези як форми розвитку наукового знання.
    – Загальна характеристика дедуктивного методу
    – Гіпотетико-дедуктивна модель наукового пізнання
• Абдуктивні міркування та їх роль у науці.
    – Особливості абдуктивних міркувань.
    – Місце абдуктивних міркувань в науковому пізнанні.
    – Можливі способи використання абдукції.
• Силогізм як різновид умовиводу.
    – Простий категоричний силогізм. Загальні правила силогізму.
    – Фігури категоричного силогізму.
    – Модуси категоричного силогізму.
• Інші різновиди умовиводів.
    – Скорочені і складні силогізми.
    – Умовні, розділові й умовно-розділові силогізми.
    – Індуктивні умовиводи.
    – Умовиводи за аналогією.


4.1 Загальне поняття про умовивід
      Умовивід – це форма мислення, в якій з одного або декількох істинних
суджень на підставі певних правил виведення виходить нове судження, яке з
необхідністю або певною ймовірністю виводиться з них.
      Судження, з яких можна отримати нове знання і з яких, раз вони визнані
справжніми, з необхідністю виводиться нове судження, називаються засновками
умовиводу. Судження, яке отримано шляхом умовиводу і визнається істинним,
називається висновком, або розв'язанням, або логічним наслідком. Наприклад,
з двох засновків: (1) «Студент Іванов – член збірної команди університету з
баскетболу» і (2) «Студент Краснов на всіх змаганнях з баскетболу ефективно
грає в парі зі студентом Івановим» випливає висновок: (3) «Студент Краснов –
член збірної команди університету з баскетболу».
      Засновками дедуктивного умовиводи можуть бути судження всіх типів
логічних сполучників – умовні, розділові й категоричні. Відповідно до цього
дедуктивні умовиводи бувають: категоричні, розділової-категоричні та умовно-


                                    72
розділові (подумайте, чи можливо існування категорично-умовного типу
умовиводів і чому).
      Умовиводи поділяються на різні види за різними критеріями.
      За характером процесу виведення виділяють наступні види:
      1) дедуктивні, в яких думка розвивається від більшої до меншої спільності
знання; висновок в дедуктивному умовиводі робиться на підставі засновків, які
виражають знання вищого порядку загальності (загальне), ніж знання,
представлене у висновку (часткове).
      2) абдуктивні, в яких із засновку, який є умовним судженням, і висновку
виходить другий засновок; таки чином здійснюється пошук найбільш
ймовірнісної гіпотези;
      3) індуктивні, в яких думка розвивається від знання меншого ступеню
спільності до знання більшої спільності; тобто висновок складає знання вищого
порядку загальності, ніж засновки
      4) умовиводи за аналогією, у яких посилки і висновки висловлюють знання
однаковою міри спільності, тобто перехід від одиничного до одиничного, від
часткового до часткового, від загального до загального. Цей тип умовиводів ще
називають традуктивними.
      За кількістю засновків:
      - Безпосередні, в якому висновок здійснюється тільки з одного засновку.
      - Опосередковані, який містить у своєму складі два або більше засновків.
      За засобами строгості висновку:
      - Необхідні (демонстраційні) – це умовивід, в якому з істинних
засновків за наявності відношення логічного підпорядкування між засновками і
висновком отримують завжди істинний висновок (тобто висновок є необхідно
істинним і відповідає дійсності).
      - Правдоподібні (недемонстраційні) – це умовивід, висновок якого є
імовірним (тобто може бути як істинним, так і неістинним).


4. 2 Гіпотези та гіпотетико-дедуктивний метод пізнання.
4.2.1 Поняття та специфіка гіпотези як форми розвитку наукового
знання.
      Гіпотеза – це прийом пізнавальної діяльності людини, форма мислення,
що являє собою здогад, тобто, положення, яке тимчасово вважається можливо
істинним, поки не встановлена істина. Це особлива форма розвитку наукового
знання, що являє собою обґрунтоване припущення, висунуте з метою з'ясування
властивостей і причин досліджуваних явищ.
                                      73
      Проблеми у науці виникають у результаті виявлення невідповідності між
новими фактами і старими теоріями, що не здатні пояснити ці факти. Цю
складність вчені і намагаються подолати за допомогою гіпотези, яка орієнтована
на попереднє пояснення нових фактів.
      Гіпотеза – це форма розвитку наукового знання і як така характеризується
певними особливостями. По-перше, це процес генерування, або створення
гіпотез, який не піддається алгоритмізації, і його неможливо дослідити
логічними методами. Однак логіка здатна контролювати процес відбору гіпотез,
їх наступної розробки, обґрунтування і перевірки. Контроль гіпотез – це друга
важлива особливість гіпотетичної форми знання. Контроль здійснюється, перш
за все, за допомогою специфічних критеріїв, які дозволяють відділити гіпотези
від довільних здогадів або припущень.
      Першим критерієм науковості гіпотези є її релевантність до тих фактів, на
які вона спирається. Це підкреслює, що між фактами і гіпотезою повинен
існувати логічний зв'язок. Якщо ця вимога не виконується, факти вважаються
іррелевантними, такими, що не мають жодного відношення до гіпотези, яка
розглядається.
      Другим і найважливішим критерієм наукового характеру гіпотези є
існування принципової можливості її перевірки. Ви знаєте, що не всі гіпотези
можуть бути перевірені безпосередньо, але у такому разу здійснюється
опосередкована, непряма перевірка. Майте на увазі, що іноді для «спасіння»
гіпотези від спростування, використовують припущення або гіпотези ad hoc,
тобто такі, що можуть використовуватись лише у даному випадку.
      При перевірці гіпотези використовують два критерії: підтвердження і
спростування. Крім того, гіпотези, які запропоновано, необхідно порівняти за їх
пояснювальною силою. Одна гіпотеза вважається сильнішою за іншу, якщо з
першої можна отримати більшу кількість наслідків, ніж з другої.
      Необхідно пам’ятати, що методи відбору гіпотез мають принципово
евристичний характер, тобто базуються на певних рекомендаціях, які можуть і
не привести до бажаної цілі. Вони лише допомагають у пошуках істини. Важливо
мати на увазі, що розробка гіпотези здійснюється як з логічної, так і з емпіричної
точки зору.

4.2.2 Загальна характеристика дедуктивного методу
      Ми вже розглянули конкретні приклади дедуктивних міркувань, але
необхідно також надати загальну характеристику цьому типові побудови думки,
який займає особливо значне місце у науковому пізнанні.


                                       74
       Дедуктивне міркування – це логіко-методологічна процедура, за
допомогою якої здійснюється перехід від загального до часткового у процесі
міркування. При цьому важливим є суворе дотримування певних логічних
правил побудови міркування. Якщо ці правила виконуються й засновки дедукції
істинні, то істинним є також і висновок та наслідки, що отримано в результаті
цього міркування. У дедуктивному міркуванні між засновками і висновком має
місце відношення логічного слідування, при якому логічний зміст висновку
складає частину сукупного логічного змісту засновків. У цьому випадку термін
«дедукція» використовується для позначення конкретних висновків і наслідків із
засновків, тобто як синонім терміну «висновок» у одному з його значень.
       Поряд з цим, терміном «дедукція» позначають також родове найменування
загальної теорії побудування правильних висновків. У відповідності з цим науки,
положення яких отримуються як наслідки деяких базових законів (принципів,
постулатів, аксіом тощо), прийнято називати дедуктивними (це математика,
деякі розділи фізики, зокрема, теоретична механіка й інші), а аксіоматичний
метод, за допомогою якого отримуються такі висновки, називають аксіоматично-
дедуктивним.
       Метод дедукції широко використовується у всіх областях наукового
пізнання, він відіграє важливу роль у побудові емпіричних знань й переході від
емпіричного знання до теоретичного. У дедукції, спираючись на загальне знання,
роблять висновок часткового характеру, тому одним із засновків дедукції
обов’язково є загальне судження. У тому випадку, коли воно отримано в
результаті індуктивного міркування, дедукція доповнює індукцію й розширює
об’єм отриманого знання. Найбільше пізнавальне значення дедукції
проявляється у тому випадку, коли у якості загального засновку виступає не
просто індуктивне узагальнення, а певне гіпотетичне припущення, нова наукова
ідея. У цьому випадку дедукція відіграє не лише допоміжну роль, коли доповнює
індукцію, а є початком створення нової теоретичної системи. Створене таким
чином теоретичне знання зумовлює подальший хід емпіричних досліджень і
спрямовує побудову нових індуктивних узагальнень. У цілому, на початковій
стадії наукового дослідження переважає індукція, у процесі розвитку й
обґрунтування наукового знання більш значну роль починає виконувати
дедукція. Таким чином, ці дві операції наукового пізнання нерозривно пов’язані
й доповнюють один одного.
       Загальна схема організації науково-теоретичних дедуктивних систем
виглядає наступним чином:
    1. Початковий базис, тобто сукупність початкових термінів й тверджень.

                                      75
    2. Логічні засоби, які використовуються (правила висновку і визначення).
    3. Сукупність тверджень, які отримуються з (1) шляхом використання (2).
      Дедуктивні системи поділяються на аксіоматичні та конструктивні.
Дедуктивний метод при використанні його у знаннях, що засновані на досвіді й
експерименті, виступає як гіпотетико-дедуктивний метод.
      Аналіз дедуктивного способу побудови наукового знання почався ще за
часів античної філософії (Платон, Аристотель, Евклід), значне місце він займав
у філософії Нового часу (Р. Декарт, Б. Паскаль, Б. Спіноза, Г.В. Лейбниць), але
найбільш повно й чітко принципи дедуктивної організації знання було
сформульовано лише наприкінці ХІХ–початку ХХ ст. за допомогою
використання апарату математичної логіки. Майже до кінця ХІХ ст. дедуктивний
метод використовувався в основному у сфері математики і логіки. У ХХ ст.
значне розповсюдження отримали намагання дедуктивного (зокрема,
аксіоматичної) побудови багатьох нематематичних дисциплін – окремих розділів
фізики, біології, лінгвістики, соціології тощо.
      Слід підкреслити, що у рамках традиційної логіки розглядалася лише
невелика частка дедуктивних умовиводів й були відсутні точні критерії логічної
коректності міркувань. У сучасній символічній логіці, завдяки використанню
методів формалізації, побудові логічних числень і формальних семантик,
аксіоматичному методові, дослідження дедуктивних умовиводів піднялося на
якісно інший, теоретичний рівень. Завдяки засобам сучасної логічної теорії стає
можливим задати усю сукупність форм правильних дедуктивних умовиводів у
рамках певної формалізованої мови.

4.2.3 Гіпотетико-дедуктивна модель наукового пізнання.
     Сучасна наука має справу не з окремими гіпотезами, а з їх об’єднанням у
певну дедуктивну систему. Тому гіпотетико-дедуктивний метод можна
розглядати як дедуктивний спосіб виведення висновків з посилок, які складають
систему гіпотез. Оскільки дедукція повністю переносить істіннісне значення
посилок на висновок, то й висновок з гіпотези буде мати лише ймовірнісний, або
правдоподібний, характер. Однак, якщо гіпотези розглядаються у рамках єдиної
системи, вони будуть взаємно посилювати і підтверджувати одна іншу. Оскільки
між окремими гіпотезами існує логічний зв'язок, система таких гіпотез буде
повніше і точніше підтверджуватись фактами, а тому система гіпотез буде мати
більш правдоподібний характер, ніж окремі, ізольовані гіпотези.
     Вперше гіпотетико-дедуктивний метод було використано при побудові
класичної механіки І. Ньютоном, який розглядав її фундаментальні принципи,
отримані на основі аналізу і синтезу емпіричних даних, як основні закони
                                      76
механіки. З них за правилами дедукції можна було вивести часткові закони
Г. Галілея, Й. Кеплера, Х. Гюйгенса та інші.
       Після того, як роботу по побудові системи гіпотез, виведенню з них
логічних наслідків і їх перевірці буде завершено, така система разом з основними
поняттями перетворюється у наукову теорію. Саме цим пояснюється цікавість до
побудови системи гіпотез у найбільш розвинених науках. Така система гіпотез є
безпосереднім кроком до побудови теорії. Саме тому гіпотетико-дедуктивний
метод став використовуватись не лише для побудови наукових теорій, але й
також у якості нової моделі розвитку наукового знання взагалі.
       Гіпотетико-дедуктивна модель наукового пізнання, яка замінила
індуктивну модель, отримала широке розповсюдження у 30-ті роки ХХ ст.
Згодом детальний опис цього методу був наданий у книзі К. Поппера «Логіка і
зріст наукового знання». Необхідно відмітити, що у рамках філософії науки існує
тенденція по пошуку тих евристичних методів та засобів, які роблять пошук
істини у науці більш організованим, цілеспрямованим і систематичним. Саме для
такого пошуку у логіці видатним американським вченим Чарльзом Пірсом було
розроблено специфічний спосіб абдуктивних міркувань.


4.3 Абдуктивні міркування та їх роль в науці.
4.3.1 Особливості абдуктивних міркувань.
      Ще Аристотель, який створив силогістику як одну з перших форм дедукції,
поряд з повною індукцією згадував також апогогічний умовивід. Таким,
наприклад, є апогогічний силогізм, у якому менша посилка і висновок є
ймовірнісними судженнями.
      Взагалі абдукція являє собою різновид редуктивного висновку, з тією
особливістю, що із засновку, який є умовним судженням, і висновку виходить
другий засновок. Наприклад, перший засновок «Люди є смертними», висновок
«Сократ – смертний», отже, ми можемо припустити, за допомогою абдукції, що
другим засновком буде «Сократ – це людина».
      Давньогрецький термін «апогогічний» означає міркування, що
відхиляється від прямого шляху. Ч. Пірс спочатку назвав абдуктивним спосіб
міркування, який відхиляється від дедуктивного умовиводу. Зверніть увагу на
етимологію цих слів. Вони походять від латинського кореня «ducere», який
означає «вести». З префіксом de виникає дедукція, що означає «виведення», з in
– індукція – «наведення», з ab – абдукція – «приведення».
      Сам термін «абдукція» було уведено до логіки засновником прагматизму і
семіотики Ч. Пірсом на початку ХХ століття. Згідно до його вчення, існує три
                                      77
види елементарних міркувань: дедукція, індукція і абдукція. У сучасній логіці
абдукцію відносять до класу ймовірних міркувань недедуктивного характеру, до
яких також відносяться індукція та аналогія.
      Ч. Пірс розглядав абдуктивний висновок у рамках вивчення логіки
гіпотетичного мислення. Пірс вважав, що усі ідеї у науковому пізнанні
виникають за допомогою саме абдукції, яка складається з дослідження фактів,
встановлення певного регулярного зв’язку між фактами й у побудові гіпотези,
яка їх пояснює. Згідно до Пірсу, абдукція орієнтована на дослідження процесу
пошуку наукових гіпотез, за допомогою яких можливо було б розкрити
внутрішній механізм, що лежить в основі явищ, які ми спостерігаємо, й тим
самим знайти їм пояснення. Виходячи з цього, методологія наукового пошуку,
за Пірсом, повинна розумітися як взаємодія:
      1. Абдукції, яка здійснює прийняття пояснювальних ймовірних гіпотез;
      2. Індукції, яка реалізує емпіричну перевірку висунутих гіпотез;
      3. Дедукції, за допомогою якої з прийнятих гіпотез виводяться наслідки.
      У подальшому Ч. Пірс розглядав абдукцію як спосіб пошуку гіпотези, яка
найкращим чином пояснює факти. З цієї точки зору, якщо дедукція здійснюється
від посилок до виводу, від основи до наслідку, то абдукція рухається у
зворотному напрямку – від наслідку до основи. Порівнюючи абдукцію із
дедукцією та індукцією, Ч. Пірс наступним чином визначає її місце серед
традиційних форм умовиводів. «Індукція, – вказує він, – розглядає теорії й
вимірює ступінь їхньої згоди з фактами. Вона не може створити жодної ідеї
взагалі. Не більш того може зробити дедукція. Усі ідеї у науці виникають за
допомогою абдукції, яка і полягає у дослідженні фактів і побудові теорії, яка їх
пояснює». Таким чином, він підкреслює, що «дедукція доводить, що дещо
повинно бути, індукція демонструє, що дещо дійсно існує, а абдукція лише
припускає, що дещо може бути».
      З цієї точки зору абдукція й індукція виявляються подібними за
результатами, але значно відрізняються за методами їх отримання. Дійсно,
абдукція на відміну від дедукції призводить не лише до ймовірнісних висновків,
а стає специфічним методом пошуку найбільш правдоподібних наукових гіпотез
для пояснення нових фактів. Таким чином, індукція обмежується узагальненням
окремих фактів і встановленням найпростіших емпіричних гіпотез. Абдукція ж
дозволяє розкрити внутрішній механізм, який лежить в основі фактів, що
спостерігаються, і з його допомогою будує гіпотезу, яка найкращим чином
пояснює ці факти. Отже, якщо індукцію розглядають як ймовірнісний умовивід
та як метод перевірки вже наявних гіпотез і теорій, то абдукція розглядається як



                                      78
метод пошуку таких гіпотез. При цьому слід підкреслити, що абдуктивний
висновок носить не категоричний, а проблематичний характер.
     Логічна форма абдуктивного умовиводу виглядає наступним чином:

     1. Спостерігається деяке незвичайне явище Р.
     2. Р було б пояснено, якщо б гіпотеза Н була істиною.
     3. Отже, є підстава вважати, що гіпотеза Н істинна.

      Головне, що відрізняє абдукцію від класичної індукції Бекона-Мілля,
полягає у тому, що вона не є безпомилковим методом відкриття нових істин у
науці, свого роду алгоритмом відкриття. Її мета скоріше полягає у пошуку
пояснювальних гіпотез, які здатні допомогти у знаходженні таких істин.
Відповідно до цього Ч. Пірс формулює три методологічних вимоги до
пояснювальних гіпотез:
      1. Вони повинні пояснювати не лише факти, які спостерігаються
емпіричним шляхом, але й факти, які неможливо спостерігати безпосередньо й
тому можуть бути перевірені лише непрямим шляхом.
      2. Гіпотези повинні бути сформульовані як інтеррогативні висловлювання,
тобто повинні включати до себе певне запитання, на яке необхідно відповісти під
час пояснення.
      3. Необхідна вимога до будь-якої пояснювальної гіпотези – це можливість
її перевірки, яка не може обмежуватися лише безпосередніми спостереженнями
або підтвердженням фактів, які спостерігаються. Для елімінації невірних гіпотез
можливо       використовувати    критерій    спростування,     запропонований
К. Поппером.
      На перший погляд може здатися, що абдуктивний умовивід незначним
чином відрізняється від гіпотетико-дедуктивного висновку, оскільки передбачає
гіпотезу у якості посилки. Але спосіб міркування у ньому є протилежним
відносно гіпотетико-дедуктивного висновку, який починається із заздалегідь
заданої гіпотези, з якої згодом і робиться висновок. На відміну від цього,
абдуктивне міркування починається з аналізу й точної оцінки фактів та
встановлення певного взаємозв’язку між ними. Саме вони детермінують вибір
гіпотези для їх пояснення. Таким шляхом вимушені діяти вчені у своїх
конкретних дослідженнях, оскільки на самому початку вони мають справу саме
з фактами і лише згодом шукають гіпотези для їх пояснення. Необхідно
пам’ятати, що абдуктивне міркування не гарантує відкриття істини, полегшує її
пошук. Ч. Пірс підкреслював, що абдукція повинна йти поруч з інтуїцією та
уявою.

                                      79
      З наведеного аналізу видно, що абдуктивний умовивід не гарантує
відкриття істини, а лише полегшує її пошук, оскільки спирається не на просте
кількісне підтвердження гіпотези, а на таку якісну їх характеристику, як
здатність пояснити відповідні факти. Отже, абдуктивні міркування частіш за все
використовуються для відкриття емпіричних законів, які встановлюють
необхідні регулярні зв’язки між якостями і відношеннями явищ, які
спостерігаються. Теоретичні закони не можуть бути відкриті таким шляхом,
оскільки вони містять абстрактні поняття, які неможливо спостерігати у досвіді.
Тому шлях до них йде через гіпотези або системи гіпотез, які перевіряються
звичайно шляхом логічного виведення з них емпіричних законів. Як свідчить
історія науки, саме так фактично відбувалося відкриття теоретичних законів і
побудування цілісних теорій та теоретичних систем.
      Подальший розвиток ідеї Пірса отримали у працях Н. Хенсона, який на
конкретному матеріалі класичної фізики і теорії елементарних часток показав
перевагу абдукції як перед гіпотетико-дедуктивною, так і перед індуктивною
моделлю пізнання. Я. Хинтикка також вважав, що правильність абдуктивних
умовиводів повинна бути обґрунтована, скоріше, за допомогою стратегічних
принципів, ніж дефініторних правил, аналогічних правилам гри у шахи. Подібно
до того як знання правил гри у шахи зовсім не означає майстерність гравця,
знання логічних правил також не визначає вміння міркувати ефективно.
Оскільки науковий пошук не зводиться до певного алгоритму, остільки його
результати не можуть бути достовірними й остаточними. Використання
стратегічних принципів пошуку полегшує його, робить його більш
організованим і цілеспрямованим, але не гарантує досягнення істини. У цьому
сенсі абдукцію можна порівняти з евристичними засобами міркувань.
Спираючись на стратегічні й евристичні принципи пошуку, дослідник отримує
можливість більш ефективно вести своє дослідження й ближче підійти до істини,
ніж за допомогою методу спроб і помилок.


4.3.2 Місце абдуктивних міркувань в науковому пізнанні.
     Хоча висновки абдукції не можуть вважатися достовірними, але ступінь їх
правдоподібності може бути збільшена за рахунок використання різного типу
евристичних правил і принципів, які існують у кожній сучасній науці. Таким
чином, у процесі наукового пошуку абдукція грає роль логічної схеми, за
допомогою якої можна вести цей пошук більш організовано, цілеспрямовано і
ефективно.


                                      80
       Слід підкреслити, що абдукція суттєво відрізняється від дедукції та
індукції, вона, у той же час, не є їх простим поєднанням, хоча і використовує
обидва типи міркувань. З іншого боку, за допомогою дедукції робляться усі
висновки з пояснювальних гіпотез, а індукція використовується виключно для
перевірки і підтвердження цих гіпотез.
       Головне, що відрізняє абдукцію від інших форм міркувань – це ретельний
аналіз даних, які вимагають пояснення. Саме з них починається пошук пояснення
й, отже, усе дослідження у цілому. Попередні припущення і робочі гіпотези
можуть виявити нові дані і поступово підвищити правдоподібність остаточної
гіпотези. Тому пошук гіпотез здійснюється у тісній взаємодії з емпіричними
даними, теорії з досвідом. Абдуктивні міркування частіш за все
використовуються для відкриття емпіричних законів, у яких встановлюються
необхідні регулярні зв’язки між якостями, які спостерігаються, і відношеннями
явищ. Теоретичні закони не можуть бути відкриті таким шляхом, оскільки вони
містять абстрактні поняття, які неможливо спостерігати емпірично. Тому шлях
до них йде через гіпотези або системи гіпотез, які перевіряються зазвичай
шляхом логічного виведення з них емпіричних законів. Як свідчить історія
науки, саме так фактично здійснювалося відкриття теоретичних законів і
побудова цілісних теорій і теоретичних систем.
       Серед методів та засобів, які дослідник може використовувати для пошуку
гіпотез на першому місці у сучасній науці стоять спеціальні евристичні
принципи. Прикладом може бути принцип відповідності, за допомогою якого
біло побудовано математичний апарат квантової механіки на основі
переінтерпретації рівнянь класичної механіки. До того у неявній формі принцип
відповідності використовувався при створенні загальної теорії відносності.
Іншими видами евристичних методів є уявний експеримент, побудова
концептуальних і математичних моделей та інші засоби, які полегшують пошук
і відкриття фундаментальних гіпотез.

4.3.3 Можливі способи використання абдукції.
      Абдукція має досить широке поле наукового і прикладного використання,
зокрема, у системах штучного інтелекту. Абдуктивні міркування можливо
використовувати у тих розділах науки або творчості, де здійснюється пошук
нового знання.
      Абдукцію використовують у дослідженнях природничих та історичних
наук. Простіш за все абдуктивні міркування використовувати для відкриття
емпіричних законів, які встановлюють необхідні, регулярні зв’язки між
властивостями і відношеннями явищ, що спостерігаються дослідником.
                                     81
Теоретичні закони не можуть бути відкриті таким шляхом, оскільки вони містять
абстрактні поняття і судження, які неможливо спостерігати у досвіді.
      У соціально-історичному пізнанні процес дослідження набуває більш
складний характер, бо при цьому доводиться враховувати не лише об’єктивні
процеси, але й суб’єктивну волю, цілі і мотиви поведінки окремих людей, їх груп
і співтовариств. Історик вимушений реконструювати і відтворювати події
минулого подумки за допомогою історичних свідоцтв. Саме тому інтелектуальна
інтуїція, уявлення і побудування концептуальних схем, до яких входять як факти
відомі, так і ймовірні, відіграють таку важливу роль у абдуктивних міркуваннях,
що використовуються у історичних науках.
      Особливу роль абдукція відіграє у дослідженнях, пов’язаних із штучним
інтелектом. Розробники теорії і техніки штучного інтелекту створюють
спеціальні евристичні програми, у основі яких лежить особлива стратегія
пошуку оптимальних варіантів вирішення тієї чи іншої проблеми. А ми знаємо,
що саме абдуктивні міркування орієнтовані на пошук і раціональний відбір
можливих гіпотез на основі аналізу існуючих фактів.
      Абдукція також досить часто використовується при постановці медичного
діагнозу, який розглядається як пояснювальна і ймовірнісна гіпотеза. Широкий
вжиток має абдукція у юридичній практиці. Вона використовується слідчими під
час побудови судової версії. Поміркуйте, у яких ще сферах людської діяльності
може бути ефективним використання абдуктивних міркувань.


4.4 Силогізм як різновид умовиводу
4.4.1 Простий категоричний силогізм. Загальні правила силогізму
      Простий категоричний силогізм – це дедуктивний умовивід, в якому з двох
категоричних суджень – засновків, зв'язаних загальним терміном, виходить третє
судження – висновок, яке теж є категоричним судженням.
      Структура силогізму. Силогізм складається з більшого і меншого
засновків, причому в більший входить предикат висновку (який називається
більшим терміном), а в менший – суб'єкт висновку (називається, відповідно,
меншим терміном). Це пов'язано з тим, що обсяг предиката висновку завжди
більше обсягу суб'єкта засновку. Наприклад: «Усі зірки світять власним світом»
(1 засновок); «Сонце - зірка» (2 засновок). Висновок: «Сонце світить власним
світом». У висновку цього силогізму об’єм предикату ширший за об’єм суб’єкту.
Тому предикат висновку називають більшим терміном, а суб’єкт висновку –
меншим терміном. Відповідно, засновок, у який входить більший термін,

                                      82
предикат висновку, називається більшим засновком силогізму, а засновок з
меншим терміном, суб’єктом висновку, називається менш засновком силогізму.
     Крім більшого і меншого термінів, в силогізм існує так званий середній
термін, який входить в кожний засновок, але не входить у висновок. У нашому
прикладі це поняття «зірка». Призначення середнього терміну – бути сполучною
ланкою між суб'єктом і предикатом висновку, здійснювати зв'язок між
засновками умовиводу. Середній термін позначається літерою М (від лат.
Medium – посередник).
     Загальна схема категоричного силогізму виглядає наступним чином:

                               M–P
                               S–M
                               S–P

       Узагальнений варіант (S – M – P)
       При цьому слід мати на увазі наступні правила: 1) найменування
«більший» або «менший» засновок залежить не від місцезнаходження у схемі
силогізму, а лише від наявності у ньому більшого чи меншого терміну; 2) зі
зміною місця будь-якого терміну у складі засновку позначення його не
змінюється – більший термін (предикат висновку) завжди позначається
символом Р, менший (суб’єкт висновку) – символом S, середній – символом М;
3) від зміну послідовності засновків у силогізмі висновок, тобто логічний зв'язок
між крайніми термінами, не залежить.
       Таким чином, логічний аналіз силогізму слід починати з висновку, з
виявлення його суб’єкту і предикату, зі встановлення на цих засадах більшого і
меншого термінів силогізму.
       При побудові силогізму необхідно суворо дотримуватися логічної основи
будь-якого силогістичного висновку – так званої аксіоми силогізму.
       Аксіома силогізму: все, що стверджується щодо всього класу предметів,
поширюється на будь-який предмет цього класу.
       Назва «аксіома» означає, що правило не потребує доказу: воно
підтверджується багатовіковим досвідом людства.
       Структура силогізму підкорюється певним логічним правилам, без
виконання яких неможливо побудувати правильний силогізм.
       Загальні правила силогізму поділяються на два типи – правила термінів і
правила засновків.



                                       83
      Правила термінів:
      1. У кожному силогізмі має бути тільки три терміни – більший, менший і
середній. Це правило пов'язане з вимогою однозначності середнього терміну в
обох посилках. Розглянемо наступний силогізм: «Праця – основа життя.
Вивчення логіки – праця. Отже, вивчення логіки – основа життя». Хибність
висновку пов’язано з тим, що поняття «праця» має різний зміст у обох засновках,
тому не може виступати у якості середнього терміну.
      2. Середній термін повинен бути розподілений хоча би в одному з
засновків. Для цього він повинен бути або суб'єктом загального судження, або
предикатом заперечувального судження. Наприклад, у наступних засновках
силогізму «Деякі студенти – майстри спорту. Усі старости учбових груп –
студенти» середній термін «студенти» не є розподіленим, тобто у обох засновках
він узятий не у повному обсязі, тому зробити висновок, чи є майстри спорту
серед старост студентських груп, неможливо.
      3. Термін, не розподілений у засновках, не може бути розподілений у
висновку. Наприклад, із загальних суджень - засновків: «Усі птахи літають за
допомогою крил» і «Усі птахи – теплокровні тварини» неможливо отримати у
якості висновку загальне судження. Менший термін «теплокровні тварини»
знаходиться на місці предикату у стверджувальному засновку і тому не є
розподіленим. Тому у висновку його необхідно брати не у повному обсязі. Таким
чином, з двох загальних засновків ми отримуємо частковий висновок: «Деякі
теплокровні тварини літають за допомогою крил».
      Правила засновків:
      4. З двох часткових засновків неможливо зробити висновок. У цьому разі
неможливо встановити об’ємні відношення між термінами силогізму, тому
певний висновок зробити неможливо. Наприклад, із засновків: «Деякі члени
Академії наук є хіміками» і «Деякі біологи – члени Академії наук» неможливо
зробити жодного певного висновку. Об’єм суб’єкту («деякі біологи») може мати
щось спільне з об’ємом предикату («хіміки»), але може і не перехрещуватись з
ним.
      5. Якщо один засновок частковий, висновок буде частковим. Наприклад, із
засновків «Усі учасники кросу - спортсмени» і «Деякі студенти-відмінники –
учасники кросу» загальний висновок неможливий, тому що у висновку мова йде
лише про частку об’єму меншого терміну.
      6. З двох заперечувальних засновків неможливо зробити висновок. У
цьому випадку усі терміни виключають один одного, об’ємний зв'язок між ними



                                      84
не існує. Наприклад, з засновків «Жодна планета не світиться самостійно» і
«Штучний супутник не є планета» неможливо зробити жодного висновку.
      7. Якщо один засновок заперечний, висновок буде заперечним. Наприклад:
«Жодна людина не має крил», «Всі студенти – люди», отже «Жоден студент не
має крил».

4.4.2 Фігури категоричного силогізму
     Силогізми розрізняються становищем середнього терміну в засновках: він
може знаходитись на місці суб’єкту або на місці предикату. Цим визначається
можливість і характер висновку.
     Залежно від цього виділяють чотири фігури силогізму:
     1) Середній термін стоїть на місці суб'єкта в більшому засновку і на місці
предиката – в меншому;
     2) Середній термін є предикатом в обох засновках;
     3) Середній термін є суб'єктом в обох засновках;
     4) Середній термін є предикатом в більшій і суб'єктом в меншій засновках.
     Положення середнього терміну виражається в наступних схемах:

     М–Р                 Р–М                 М–Р                 Р–M
     S–М                 S–M                 М–S                 M–S
      S–P                 S–P                 S–P                 S–P
    1 фігура            2 фігура            3 фігура            4 фігура

      Запам'ятайте наступні правила виведення: тільки за 1-ю фігурою можна
отримати висновки всіх основних форм суджень; за 2-ю фігурою можливий лише
заперечний висновок; за 3-ю фігурою висновок завжди буде частковим
судженням; 4-а фігура практично не використовується.
      Враховуючи вимоги загальних правил силогізму, стосовно до розміщення
термінів у кожній фігурі можна вивести наступні правила фігур силогізму:
      Для 1-ї фігури: менший засновок повинен бути стверджувальним, а
більший – загальним (інакше будуть порушені правила 2-є і 3-є).
      Для 2-й фігури: один засновок повинен бути заперечним, а більший –
загальним (інакше будуть порушені правила 2-є і 3-є).
      Для 3-й фігури: менший засновок повинен бути стверджувальним, а
висновок – обов'язково частковим (інакше буде порушено 3-є правило).
      Для 4-ї фігури: якщо більший засновок стверджувальний, то менший має
бути загальним; якщо один із засновків заперечний, то більший засновок має


                                      85
бути загальним; якщо менший засновок стверджувальний, то висновок буде
частковим.
      Неоднорідний характер висновку за кожною фігурою силогізму визначає
різницю у їх призначенні.
      1-у фігуру силогізму називають фігурою підпорядкування, підведення
часткового випадку під загальне положення, закон, принцип. Наприклад: «Будь-
яке тіло має форму. Місяць – небесне тіло. Отже, Місяць має форму».
      Призначення 2-ї фігури силогізму – отримання висновку у тих випадках,
коли предмети одного класу виключаються з іншого класу на тій засаді, що їм не
придатні ознаки цього класу: це фігура спростування хибної дедукції.
Наприклад: «Жоден матеріаліст не визнає існування Бога. Деякі матеріалісти у
історії філософії визнавали існування Бога. Отже, деякі матеріалісти не були
матеріалістами».
      3-я фігура силогізму носить характер спростування видимої несумісності
сумісних понять. Наприклад: «Усі поети – митці. Деякі поети – наші сучасники.
Отже, деякі наші сучасники – митці».
      Знання характеристик фігур силогізму дозволяє свідомо їх
використовувати у кожному конкретному випадку для отримання нового знання
про предмет думки.

4.4.3 Модуси категоричного силогізму
      Модусами називаються види силогізму, що розрізняються кількісним і
якісним характером засновків.
      За кожною фігурою силогізму існують певні види сполучень засновків, які
дають істинний висновок. Деякі ж види цих сполучень протирічать основним
правилам і аксіомі силогізму, тому не можуть дати істинних висновків.
Розглянемо усі можливі варіанти сполучень основних видів суджень у засновках
силогізму, які називаються модусами. Усього можна розглянути 16 модусів:
      АА              ЕА            ІА             ОА
      АЕ              ЕЕ            ІЕ             ОЕ
      АІ              ЕІ             ІІ            ОІ
      АО              ЕО            ІО             ОО
      Серед цих сполучень, наприклад, модуси ІА та АО порушують 2-е правило
(середній термін не розповсюджено в обох посилках); модуси АЕ, АО, ІЕ не
відповідають 3-му (більший термін повинен бути розповсюджений у висновку,
коли він не розповсюджений у засновку); модуси ІІ, ІО, ОІ,ОО порушують 4-е
правило (обидві засновки є частковими); модуси ЕЕ, ЕО, ОЕ протирічать 6-му
правилу (обидві засновки є заперечними).
                                     86
     Правильні модуси по 1-й фігурі силогізму: А А А, Е А Е, А I I, Е I О.
Кожен з них має свою мнемонічну назву: Barbara, Celarent, Darii, Ferio. Голосні
букви цих латинських слів, уведених у логіку тисячоліття тому, відповідають
буквам-символам, які позначають типи суджень.
     Аналогічним чином виводяться правильні модуси другої та третьої фігур
силогізму. Правильні модуси другої фігури: ЕАЕ, АЕЕ, ЕІО, АОО. Для третьої
фігури існує шість правильних модусів: ААІ, ІАІ, АІІ, ЕАО, ОАО, ЕІО.
     Приклади по першій фігурі:
     Перший модус: «Регулярні фізичні вправи вранці сприяють зміцненню
здоров'я. Студент Андрєєв регулярно робить ранкову зарядку. Студент Андрєєв
сприяє зміцненню свого здоров'я».




     Другий модус: «Шкідливі звички шкодять здоров'ю. Куріння – шкідлива
звичка. Куріння є несумісним з міцним здоров'ям».




      Третій модус: «Всі спортсмени беруть участь у змаганнях. Деякі
співробітники ХНУРЕ – спортсмени. Деякі співробітники ХНУРЕ беруть участь
у змаганнях».




                                      87
      Четвертий модус: «Жодна рослина не може існувати без фотосинтезу
органічних речовин. Деякі організми – рослини. Деякі організми не можуть
існувати без фотосинтезу органічних речовин».




      Перша фігура силогізму найбільш типова для дедуктивного умовиводу,
тому що вони дають висновку усіх видів суджень. Особливу цінність для науки
має її перший модус ААА, який забезпечує загальностверджувальний характер
висновку, чого немає у жодній іншій фігурі. Тому висновку по іншим фігурам
намагаються звести до модусів першої фігури силогістичного умовиводу.


4.5. Інші різновиди умовиводів
4.5.1 Скорочені і складні силогізми
     Можливим є існування судження, у яке входять дві частини силогізму.
Подібне судження називають скороченим умовиводом. Такий скорочений
силогізм має назву ентимема (грец. Enthymeme – неповно, скорочено
приведений аргумент). У ньому відсутня частина аргументів, що вважаються
очевидними. Частіш за все не промовляється більша посилка як найбільш
очевидна, і висловлюється лише менша посилка і висновок. Наприклад,
ентимема «Алюміній – метал» базується на тому факті, що алюміній є
провідником. У цьому разі поняття «провідник» виступає у ролі середнього
терміну, і цю ентимему можна розкрити наступним чином: «Будь-який
провідник – метал. Алюміній – провідник. Отже, алюміній – метал ».
     Складний силогізм (полісилогізм) – це зчеплення ряду силогізмів таким
чином, що висновок одного стає посилкою наступного. Будь-яке наукове
мислення у розгорнутій формі є полісилогізмом, який базується на системі
умовиводів.
     Особливий вид складного силогізму – сорит, що складається зі
скорочених силогізмів. У сориті наводиться лише останній висновок, а усі
проміжні лише маються на увазі. Загальна формула сориту виглядає таким


                                      88
чином: А-В, В-С, С-D, отже, А-D. Ми бачимо стійкий ланцюг причин і наслідків,
від чого обґрунтованість висновку посилюється, він стає особливо чітким.
      Складно-скорочений силогізм, у якому посилками служать ентимеми,
називається епіхейрема. Схема епіхейреми:

                     М є (не є) Р, так як він є (не є) О
                           S є М, так як він є О
                                S є (не є) Р

     Наприклад:

            Жодний птах не примат, тому що жодний птах не ссавець.
             Дані особі – птахи, тому що вони мають пір’я.
            _____________________________________________________
            Дані особі не примати.

     Кожну епіхейрему можна перетворити у сорит, якщо її посилки
перетворити у повні силогізми і поєднати їх певним чином, за правилами
силогізму.

4.5.2 Умовні, розділові й умовно-розділові силогізми
     Умовний силогізм – такий силогізм, в якому одна або обидві посилки –
умовні судження. Схема умовного силогізму з двома умовними посилками:

                     Якщо А, то В
                     Якщо В, то С
                     Якщо А, то С

     Наприклад:

                  Якщо тіло піддається тертю, то воно нагрівається.
                  Якщо тіло нагрівається, то воно розширюється.
                  ________________________________________________
                  Якщо тіло піддається тертю, то воно розширюється.

     Аксіома умовного силогізму: наслідок наслідку є наслідком основи.
     Умовні силогізми можуть складати великі ланцюги, прикладами яких
вважаються умовно-категоричні, розділові та умовно-розділові силогізми.
     Умовно-категоричним називають силогізм, одна посилка якого є
умовним судженням, а друга – категоричним. Висновок завжди
є категоричним судженням.

                                       89
     Умовно-категоричний силогізм має два правильних                 модуси:
модус ponens (конструктивний) і модус tollens (деструктивний).
     Схема конструктивного модусу:

                    Якщо А, то В
                        А
                        В

     Наприклад:

       Якщо йде дощ, то на вулиці мокро.
       Йде дощ.
      ________________________________
     Отже, на вулиці мокро.

     Схема деструктивного модусу:

                    Якщо А, то В
                       Не В
                       Не А

     Теоретично можливо сконструювати ще два типи поєднання посилок і
виведення в умовно-категоричному силогізмі:

            Якщо А, то В                   Якщо А, то В
                В                             Не А
                 ?                              ?

     Однак певний висновок у цих випадках являється неможливим.
Наприклад:

          Якщо йде дощ, то на вулиці мокро.
           На вулиці мокро.
         _____________________________________
             ?

       Зрозуміло, що волога на вулиці може мати різні причини: може розтанути
сніг, проїхати спеціальна машина тощо.
       Розділові (диз'юнктивні) силогізми – це ті силогізми, в яких перша
посилка – розділове судження, а друга і висновок – судження розділові або
категоричні.


                                     90
     Схема диз’юнктивного судження, яке формує першу посилку силогізму,
має наступний вигляд: S є або А, або В, або С. Кожне з суджень, які входять до
цього розділового судження (S є А; S є В; S є С), називаються альтернативою.
Наведене судження складається з трьох альтернатив.
     Розділові силогізми мають два правильних модуси:
     1) модус, який стверджує за допомогою заперечення

                     S є А, або В, або С
                         S ні А, ні В
                         Отже, S є С

       У цьому модусі у другій посилці заперечується усе, окрім однієї
альтернативи, тому у висновку залишається саме ця альтернатива. Оскільки у
висновку ми приходимо до ствердження, модус має назву стверджувального.
Але наш шлях складався із заперечення усіх інших альтернатив, окрім однієї,
тому модус отримав назву модусу, який стверджує шляхом заперечення
(tollendo ponens).
       2) модус, який заперечує за допомогою затвердження

                     S є або А, або В, або С
                              SєА
                        Отже, S ні В, ні С

      У цьому модусі у другій посилці стверджується одна альтернатива, тому у
висновку усі інші альтернативи заперечуються. Цей модус виявляється таким,
що заперечує, а спосіб отримання цього заперечення – це ствердження. Тому цей
модус має назву модусу, який заперечує шляхом ствердження (ponendo tollens).
      Для правильного побудування розділового силогізму і отримання
істинного висновку необхідно спиратися на наступні правила:
      1. У роздільному судженні повинні бути приведені всі можливі
альтернативи.
      2. Необхідно враховувати точне значення союзу «або» – розділове, коли
усі альтернативи виключають одна одну, або сполучно-розділове, альтернативи
не виключають одна одну.
      Умовно-розділові (лематичні) силогізми – ті, в яких одна посилка є
умовним судженням, а друга – розділовим. У залежності від кількості
альтернатив, що містяться в роздільному судженні, такий силогізм називається
дилемою, трилемою, тетралемою чи полілемою.


                                      91
      Найбільш поширеною є дилема. Дилеми бувають прості і складні,
конструктивні і деструктивні. У конструктивній дилемі здійснюється перехід від
ствердження альтернатив у засновках умовного судження до ствердження
відповідних наслідків. У деструктивній дилемі здійснюється перехід думки від
заперечення наслідків до заперечення засновків.
      Різниця між простою і складною конструктивними дилемами полягає у
тому, що: 1) у більшій посилці простої дилеми кожен з двох засновків зумовлює
один і той самий наслідок, а у складній дилемі різні засновки зумовлюють різні
наслідки; 2) у простій дилемі висновок є категоричним судженням, а у складній
– розділовим.
      Схема простої конструктивної дилеми:

                     Якщо А, то С; якщо В, то С
                              А чи В
                                 С

     Наприклад:
         Якщо число ділиться на 6, то воно ділиться на 2
         Якщо число ділиться на 8, то воно ділиться на 2
         Але дане число ділиться або на 6, або на 8
      ______________________________________________
         Дане число ділиться на 2

     Схема складної конструктивної дилеми:

                     Якщо А, то В; якщо С, то Д
                              А чи С
                              В або Д

     Наприклад:
     Людина, яка знаходиться у будинку, що горить, може міркувати
наступним чином:

         Якщо я піду з будинку по сходах, то отримаю опіки;
         Якщо я вистрибну з вікна, то отримаю забої.
         Але я можу або піти по сходах, або стрибнути з вікна.
       _____________________________________________________
        Отже, я або отримаю опіки, або отримаю забої.



                                     92
      Проста і складна деструктивні дилеми розрізняються тим, що: 1) у більшій
посилці простої дилеми два можливих наслідки виходять з одного засновку, а у
складній – з двох засновків; 2) висновок у простій деструктивній дилемі є
категоричним судженням, а у складній – поєднуваним.
      Схема простої деструктивної дилеми:

                      Якщо А, то або В, або С
                         Але не В і не С
                              Не А

     Наприклад:

       Якщо рослина є деревом, то воно або листвяне, або хвойне.
       Але дана рослина не листвяна і не хвойна.
      _____________________________________________________
      Дана рослина не є деревом.

     Схема складної деструктивної дилеми:

                     Якщо А, то В; якщо С, то Д
                          Але не В і не Д
                           Не А і не С

     Наприклад:
     Якщо трикутник прямокутний, то у ньому є два кути, сума яких дорівнює
одному прямому куту; якщо трикутник тупокутний, то у ньому є два кути, сума
яких менше за прямий кут.

      У даному трикутнику або немає двох кутів, сума яких дорівнює прямому
куту, або немає двох кутів, сума яких менша за прямий кут.
     Отже, даний трикутник не прямокутний і не тупокутний.

      Правила побудови умовно-розділових силогізмів:
      1. Робити висновок можна від затвердження підстави до ствердження
наслідку і від заперечення наслідку до заперечення підстави, але не можна
робити висновок від затвердження наслідку до утвердження підстави і від
заперечення підстави до заперечення наслідку.
      2. У другій посилці (розділове судження) повинні бути повністю
перераховані всі альтернативи.
      3. Необхідно, щоб союз «або» мав чисто розділове значення, тобто щоб
альтернативи повністю виключали одна одну.
                                     93
      Хибний лематичний умовивід може виникати тому, що дилема складається
там, де необхідна трилема чи тетралема, тому що дилема не вичерпує усіх
альтернатив. Прикладом може бути наступне міркування:

           Даний ліс або листвяний, або хвойний.
           Встановлено, що даний ліс не листвяний.
         ________________________________________
           Отже, даний ліс хвойний.

      Помилка полягає у тому, що на враховано третю можливість – можливість
бути змішаним лісом.

4.5.3 Індуктивні умовиводи
       Розглянуті нами дедуктивні умовиводи не вичерпують усі типи
умовиводів, хоча це сфера є найбільш розробленою у логіці. Вихідним пунктом
дедукції є щось загальне, але формується, виникає воно на основі індукції. То му
індуктивні умовиводи складають важливу частину логіки.
       Індукція (лат. induction - наведення) – це метод дослідження, метою якого
є аналіз руху знання від одиничного до загального судження. Однак індукція
виступає також як певна логічна форма, тобто такий сталий зв'язок думок, у
якому відображається і фіксується сходження думки від менш загальних
положень до більш загальних положень.
       Пізнавальне значення індукції було відмічене ще Аристотелем. Її зв'язок із
дослідним спостереженням і можливість безпосередньої перевірки індуктивних
узагальнень робить її більш простим і доступним методом у порівнянні з
дедукцією.
       Індуктивні умовиводи бувають повними і неповними. У повній індукції
посилки вичерпують увесь клас предметів, які підлягають індуктивному
узагальненню. У неповній індукції посилки не вичерпують усього класу
предметів, які підлягають індуктивному узагальненню. Висновком як по повній,
так і по неповній індукції є загальне судження.
       Повна індукція здійснюється за наступною схемою:

          S1 є P
          S2 є P
          ………
          Sn є P




                                       94
       Відомо, що S1, S2…Sn вичерпують усі предмети класу. Отже, усі S є P. Ми
бачимо, що предикат посилок і висновку один і той самий, що характерно для
усіх індуктивних висновків узагалі.
       Однак у реальному пізнання людина, як правило, не може мати справу із
повним набором випадків у силу обмеженості свого буття у часі і просторі. Тому
людське мислення звертається до неповної індукції, у якій загальний висновок
родиться на основі знання лише про деяку частину предметів класу. Так роблять
і у «життєвих» випадках, і у науці. Багаторазова практика підтверджує істинність
подібного висновку. При цьому обов’язковою умовою є відсутність випадків, які
протирічать загальному висновку.
       Ці міркування доводять, що висновки по неповній індукції завжди носять
імовірнісний характер. Саме тому можливість помилки при індуктивному
умовиводі значно більша, ніж у силогізмі. Наприклад, відомий з часів
Аристотеля висновок на основі неповної індукції «Усі лебеді білі» було
спростовано, коли у Австралії вперше були знайдені чорні лебеді.
       Умови, що підвищують ймовірність висновків по неповній індукції:
       1) необхідно враховувати якомога більшу кількість випадків;
       2) висновок буде більш імовірний, коли факти, які є підставою
узагальнення, більш різноманітні і по можливості більш повно характеризують
предмет індуктивного узагальнення;
       3) ймовірність виведення підвищується, якщо предмети, що
узагальнюються, мають внутрішньої об'єктивної зв'язком між собою і в разі,
якщо в якості основи для узагальнення береться найбільш істотна ознака.
       Можливі помилки при індуктивному узагальненні:
       1) «поспішне узагальнення» – якщо в посилках не враховано всі обставини
досліджуваної явища;
       2) «після цього, отже, внаслідок цього» (post hoc, ergo propter hoc), про що
говорилося у другій темі у зв'язку з 4-м формально-логічним законом.
       Наукова індукція відрізняється від звичайної неповної індукції (вона ще
має назву «популярної», тому що посилки у ній іноді бувають випадковими) тим,
що метою наукової індукції є пошук причинних зв’язків, відкриття законів. Тому
наукова індукція базується на таких методах пізнання, як спостереження і
експеримент.




                                        95
4.5.4 Умовиводи за аналогією
      В логіці умовивід за аналогією – це форма отримання вивідного знання, в
якій на підставі подібності предметів в одних ознаках робиться висновок про
подібність цих предметів в інших ознаках.
      Схема умовиводу по аналогії:

                        А має ознаки АВСД
                         В має ознаки АВС
                     Ймовірно, що В має ознаку Д

       Ознакою предмета може виступати його властивість, відношення,
характерна риса, його структура або функції. Смисл аналогії полягає у тому, щоб
знаходити невідомі ознаки предмету, спираючись на раніше отримані знання про
інший, подібний йому предмет, переносити інформацію від одного предмету на
інший на основі деякої подібності між ними. У зв'язку з цим розрізняються
відповідні типи аналогій: за властивостями (наявність життя на Землі і Марсі), за
відносинами (відношення формальної логіки і математичної логіки аналогічне
відношенню арифметики і алгебри), каузальна (із загальної причини), навпаки,
аналогія зі слідства, функціонально-структурні (на основі подібності у
функціонування робиться висновок про подібність структури) та структурно-
функціональні аналогії (навпаки, тотожність структури є базою для ототожнення
функцій).
       У логіці було вироблено наступну аксіому аналогії: якщо предмети
подібні у одних, певних ознаках, то вони можуть бути подібні й у інших ознаках.
       Слід підкреслити, що аналогічні предмети частково подібні, але й частково
різні. Наприклад, плавники у риб аналогічні крилам у птахів. Тому подібність
предметів не повинна бути основою для повного ототожнення цих предметів. З
іншого боку, одні й ті ж ознаки можуть належати різним предметам, наприклад,
здатність віддзеркалювати речі придатна багатьом гладким поверхням –
дзеркалу, вкритому лаком дереву, воді, деяким металам. Отже, встановлення
подібності між предметами дає можливість зробити висновок не про тотожність
самих предметів, а про подібність їх ознак.
       Виходячи з цього, зрозуміло, що висновки по аналогії носять
імовірнісний характер.
       У логіці сформульовані певні умови підвищення ймовірності правильного
висновку за аналогією:
       1) використання можливо більшої кількості ознак;


                                       96
      2) прагнення до того, щоб загальні ознаки були найбільш типовими для цих
предметів;
      3) бажано спиратися на різноманітні загальні властивості порівнюваних
предметів;
      4) висновки більш достовірні при спільності в істотних ознаках і менш
достовірні, якщо загальні ознаки випадкові;
      5) необхідно найбільш повне знання кожного предмета.
      Помилки в умовиводах за аналогією схожі з помилками в індуктивних
умовиводах.
      Наукова аналогія, на відміну від популярної, надає інформацію, яка досить
близька до достовірного знання. Наприклад, відомо, що такі споруди, як мости і
подібні складні інженерні споруди, спочатку досліджуються на моделях. А
модель – це аналог предмету. Метод моделювання базується на теорії подібності,
яка дає можливості для переносу закономірностей, що отримані на моделі, на
реальний предмет. При цьому висновки близькі до достовірних.
      Ми розглянули базові різновиди умовиводів та їх характеристики, але
існують також певні аспекти побудування міркувань, які мають особливе
значення для наукового пізнання. Це стосується гіпотетико-дедуктивної
організації процесу наукового пізнання, а також такого різновиду, як
абдуктивний умовивід, який є необхідною складовою будь-якого наукового
дослідження.

                       Питання для самоконтролю знань
      1. Що таке гіпотеза та її місце у науці?
      2. Що включає у себе гіпотетико-дедуктивний метод сучасного наукового
пізнання?
      3. Який спосіб логічного міркування Ч. Пірс назвав абдуктивним?
      4. У чому сутність та яку форму має абдуктивний висновок?
      5. Яке місце займають абдуктивні міркування у науковому пізнанні?
      6. У яких випадках можливо використання абдукції? Наведіть свої
приклади.
      7. Дайте визначення поняття «умовивід» та наведіть його структуру.
      8. Які ви знаєте види умовиводів?
      9. Що таке гіпотеза та її місце у науці?
      10. Що включає у себе гіпотетико-дедуктивний метод сучасного наукового
пізнання?
      11. Який спосіб логічного міркування Ч. Пірс назвав абдуктивним?

                                      97
      12. У чому сутність та яку форму має абдуктивний висновок?
      13. Яке місце займають абдуктивні міркування у науковому пізнанні?
      14. У яких випадках можливо використання абдукції? Наведіть свої
приклади.
      15. Що таке простий категоричний силогізм? Яку структуру він має?
      16. Які ви знаєте правила силогізму? Що таке правила термінів та правила
засновків?
      17. Що таке фігури категоричного силогізму? Які фігури ви знаєте?
      18. Що таке модуси категоричного силогізму? Які правильні модуси по
першій фігурі вам відомі? Наведіть приклади.
      19. Які види складних силогізмів ви знаєте? Надайте їх характеристики.
      20. Що таке умовний силогізм, яку структуру він має? Сформулюйте
аксіому умовного силогізму.
      21. Що таке умовно-категоричний силогізм? Назвіть правильні модуси
цього виду силогізму.
      22. Що таке розділові (диз’юнктивні) силогізми? Які правильні модуси ви
знаєте?
      23. Що таке умовно-розділові силогізми? Які види цих силогізмів існують
у логіці?
      24. Наведіть особливості різних типів дилем та правила їх побудування.
      25. Чим індуктивні умовиводи відрізняються від дедуктивних? Назвіть
види індуктивних силогізмів та їх особливості.
      26. Що означає аналогія у логіці? Які види аналогій ви знаєте?
      27. Назвіть умови правильного побудування умовиводу по аналогії.



                    Завдання для перевірки практичних навичок
      1. Визначте посилки (більшу й меншу), висновок, а також терміни
(середній, більший і менший) у наступних силогізмах:
      - Число 13 – просте, бо воно ділиться лише на одиницю й саме на себе, а ті
числа, які діляться лише на одиницю і самі на себе, є простими.
      - Усі ліки корисні, отже, і деякі отрути корисні, бо деякі з них – ліки.
      - Оскільки цій силогізм правильний, то він має три терміни; адже відомо,
що кожний правильний силогізм має три терміни.
      - Золото електропровідне, оскільки воно – метал, а всі метали
електропровідні.



                                      98
     2. Визначте, чи правильні наступні силогізми. Обґрунтуйте свою думку (за
допомогою правил силогізму та правил фігур):

      а) Всі ліки корисні.
         Деякі отрути корисні.
         Отже, деякі отрути – ліки.

      б) «Автобус» - слово.
         Автобус – транспортний засіб.
         Отже, принаймні деякі транспортні засоби є словами.

       в) Всі прості числа діляться лише на одиницю і самі на себе.
          Це число не є простим.
          Отже, це число не належить до тих чисел, які діляться лише на одиницю
і самі на себе.

      г) Всі ліки корисні.
         Ця речовина не належить до ліків.
         Отже, ця речовина не є корисною.

     3. Чи правильні ці силогізми? Якщо ні, то які правила посилок у них
порушені?

      а) Жоден громадянин України не побував на Місяці.
         Громадяни США не належать до громадян України.
         Отже, громадяни США побували на Місяці.

      б) Деякі ромби – квадрати.
         Деякі прямокутники – квадрати.
         Отже, деякі прямокутники – ромби.

      4. Визначте фігуру силогізму в таких умовиводах:
      а) Щуки дихають зябрами, бо вони належать до риб, а всі риби дихають
зябрами.
      б) Котячі їдять м'ясо, бо усі хижаки їдять м'ясо, а котячі – хижаки.
      в) Оскільки всі ссавці хребетні, то ця істота не ссавець, бо вона не належить
до хребетних.
      5. Визначте модуси наступних силогізмів. З’ясуйте, які правила фігур у них
порушено:
      а) Всі протони є елементарними частками.

                                        99
        Нейтрони – елементарні частки.
        Отже, нейтрони є протонами.

     б) Всі планети Сонячної системи обертаються навколо Сонця.

        Деякі планети Сонячної системи не мають атмосфери.
        Отже, деякі з небесних тіл, що не мають атмосфери, не обертаються
навколо Сонця.

     в) Всі протони є елементарними частками.

        Нейтрони не протони.
        Отже, нейтрони не є елементарними частками.

       6. Доведіть, чому не можна вважати правильними:
       а) за першою фігурою модуси АЕЕ, АОО, ІАІ, ОАО.
       б) за другою фігурою модуси ААА, АІІ, ІАІ, ОАО.
       в) за третьою фігурою модуси ЕАЕ, АЕЕ, ААА.
       7. Наведіть по одному прикладу на кожний правильний модус:
       а) за першою фігурою – ААА, ЕАЕ, АІІ, ЕІО.
       б) за другою фігурою – ЕАЕ, АОО, АЕЕ, ЕІО.
       в) за третьою фігурою – ОАО, ААІ, АІІ, ІАІ, ЕАО, ЕІО.
       г) за четвертою фігурою – ААІ, ЕАО, ІАІ, ЕІО, АЕЕ.
       8. З’ясуйте, які з цих розділово-категоричних умовиводів є правильними, а
які – неправильними (обґрунтуйте свої думки):
       а) Кути бувають або тупими, або гострими.

        Цей кут не є тупим.
        Отже, цей кут гострий.

     б) Будь-яке поняття є або загальним, або одиничним.

        Це поняття загальне.
        Отже, воно не є одиничним.

     в) Будь-яке поняття є або загальним, або одиничним.

       Це поняття не є загальним.
        Отже, воно одиничне.



                                      100
                 5. ФОРМАЛЬНО-ЛОГІЧНІ ЗАКОНИ
• Основні формально-логічні закони
• Закон тотожності.
    – Закон протиріччя.
    – Закон виключеного третього.
    – Закон достатньої підстави.
• Додаткові логічні закони.


5.1. Основні формально-логічні закони
      Зв’язки між думками у структурі мислення не залежать від волі того, хто
мислить, вони виступають як примусова сила стосовно суб’єкта мислення –
людини. Ця об’єктивна примусова сила отримала назву законів формальної
логіки ще у Аристотеля, який сформулював три з чотирьох її основних законів.
Ці закони отримали назву основних, тому що вони виражають такі базові риси
логічно правильного мислення, як визначеність, послідовність, несуперечливість
і обґрунтованість думок.
      Загальне визначення закону логіки тривалий час було нечітким, надто
широким. Закон мислення визначали як внутрішній, необхідний, істотний зв'язок
між думками. Подібне визначення не давало можливості відрізнити справжні
закони логіки від їх виявів – численних необхідних зв’язків між думками. Тому
сучасна логіка визначає закон мислення як «завжди істинне» висловлювання
(формулу). Сформульовані у логіці закони використовуються при розв’язанні
складних логічних задач у кібернетиці, теорії релейно-контактних схем, у роботі
комп’ютерів, автоматичних пристроїв, математичній лінгвістиці тощо.
Загальність, універсальність законів логіки виявляється і в тому, що вони діють
у всіх сферах людського мислення.

5.1.1. Закон тотожності
      У цьому законі розкривається сутність вимоги щодо визначеності й
однозначності наших думок. Закон має наступне формулювання: об’єм і зміст
думки про будь-який предмет повинні бути чітко визначені і залишатися
незмінними у процесі одного й того ж міркування.
      Закон тотожності виражається у формулі А=А або А суть А.
      У відповідності з законом тотожності ми повинні строго визначити об’єм і
зміст понять, які використовуються у міркуванні, і у процесі здійснення
висновку додержуватись обраних параметрів, підміна понять у ході міркування
не повинна здійснюватися. Виконання цієї вимоги гарантує нам точність,
                                     101
визначеність, певність наших міркувань, створює можливість розрізняти і
ототожнювати предмети у формальних системах по термінам, які їх позначають.
Свідома конкретизація об’єму і змісту думок про різні предмети дозволяє,
спираючись на закон тотожності, здійснювати абстракцію їх ототожнення. Тобто
закон тотожності зводиться до принципової однозначності понять, які
використовуються нами на протязі усього міркування і висновку.
       Слід підкреслити, що поняття про тотожність речей, явищ, процесів, ідей –
це ідеалізація, яку ми отримуємо у результаті відволікання від несуттєвих на
даний момент якостей і характеристик предмета міркування. Для того, щоб
здійснити логічну операцію, ми повинні привести судження до одного з двох
логічних значень: або істинно, або хибно. Це виконується при уточненні об’єму
і змісту понять, що використовуються.
       Отже, закон тотожності має силу лише у мисленому процесі, на
матеріальні відношення предметного світу від не розповсюджується, тобто він
не є абсолютним законом дійсності. Тому говорити про його виконання означає
вимагати дисципліни мислення, наполягати на обов’язковому характері
правильного мислення, без якого неможливо отримання істинного знання.
Порушення закону тотожності призводить до логічної помилки, яку
характеризують як втрату або підміну предмету думки. Це може здійснюватися
несвідомо або з певною метою. Перший випадок може бути результатом низької
культури розуму, невміння правильно користуватися своїми знаннями,
відсутності навичок системного мислення тощо, а також невміння контролювати
свої емоції у процесі міркування чи доведення (під час дискусії, суперечки тощо).
Другий випадок частіш за все задається ідеологічним або вузько практичними
цілями і спрямований на недосвічену аудиторію. До того ж потрібно мати на
увазі, що значення понять, які ми використовуємо при доведенні і висновках,
визначається контекстом їх використання. У залежності від цього зовнішньо
подібні поняття можуть мати різний зміст. Наприклад, поняття «демократ» може
означати «борець за права людини», «прихильник ліберальних ідей» тощо, а
може і просто «член демократичної партії». З точки зору формальної логіки у
цьому випадку термін «демократ» повинен вважатися непевним і тому він
вимагає уточнення, інакше не буде виконано закон тотожності.
       Отже, виконання закону тотожності багато у чому визначається нашим
вмінням користуватися поняттями. У процесі міркування (письмового чи усного)
у цілях стилістичного різноманіття виникає необхідність одні й ті ж думки
висловлювати за допомогою різних понять, однак у цьому разі необхідно суворо



                                      102
слідкувати за тим, щоб нові слова як поняття були тотожними до попередніх
понять, які вже було використано у міркуванні.
      Наприклад, в одній з газетних статей був наступний заголовок: «Мудрець
сказав: «У одну й ту ж воду неможливо увійти двічі»», при цьому автори мали
на увазі висловлювання Геракліта «У одну й ту ж ріку неможливо увійти двічі».
Але зрозуміло, що поняття «вода» і «ріка» - різні поняття, які не тотожні одне
одному. Отже, у цьому випадку автори статті порушили закон тотожності.
      Щоб дотримуватися закону тотожності, необхідно знати відповідну сферу
об’єктивної дійсності, про яку йдеться у міркуванні; вміти доречно
користуватися синонімами й омонімами; не вдаватися до полеміки, попередньо
не визначивши тезу доведення і основні поняття, якими доведеться
користуватися у процесі полеміки.

5.1.2. Закон протиріччя
       Умовою істинного пізнання виступає також вимога несуперечності
мислення. Суть цієї вимогу розкривається у законі протиріччя: У процесі
міркування два судження, в одному з яких щось стверджується, а в іншому
те саме, у той же час і в тому ж відношенні заперечується, не можуть бути
одночасно істинними.
       Закон протиріччя (несуперечності) виражають у формулі: (А v А      ̅ ), де
АіА ̅ – два судження, стверджувальне і заперечне, v - знак кон’юнкції (означає
«і»), риска зверху позначає заперечення усієї формули.
       Об’єктивною основою закону протиріччя є те, що один і той самий предмет
не може одночасно мати і не мати одну й ту ж властивість. Цей закон є дієвим
стосовно будь-яких протилежних суджень у повсякденному чи науковому
пізнанні. Він відіграє важливу роль у теорії дедуктивного висновку і побудові
доказів, оскільки виступає визначаючим моментом у розумінні й обґрунтуванні
логічної необхідності слідування висновків з посилок.
       Цей закон має особливе значення для наукового пізнання, тому що
суперечні судження руйнують міркування. Виявлення суперечностей в існуючих
теоріях – необхідна умова їх удосконалення чи заміни. Поява формально-
логічних протиріч у складі наукової теорії ставить під сумнів можливість її
обґрунтування і використання цієї теорії на практиці. У логіці справедливим є
наступне правило: логічне протиріччя може бути основою для будь-якого
висновку (з протиріччя може слідувати будь-який висновок). Інакше кажучи,
якщо наукова теорія, яка спирається на дедуктивну логіку, включає до себе
логічне протиріччя, то з цієї теорії з рівною мірою доведеності можна вивести як


                                      103
істинний, так і хибний висновок. Використовувати таку теорію у практичних
цілях неможливо.
      Подібні випадки у історії науки досить часто ставали причинами створення
нових концепцій і подальшого наукового розвитку. Так, на початку ХХ століття
у фізиці виникла критична ситуація. Сутність її полягала у тому, що новий
напрям у науці – квантова фізика – наполягала на подвійній природі мікрочастки,
тобто електрон, наприклад, розглядався як частка і хвиля одночасно, тоді як
класична механіка Ньютона вимагала розглядати матеріальне тіло виключно як
певну масу. Маса і хвиля здавалися протилежними субстанціями фізичної
реальності. Щоб подолати це протиріччя, датський фізик Нільс Бор увів так
званий «принцип доповнення», який і став загальним принципом при вивченні
явищ мікросвіту. Таким чином, намагання уникнути протиріччя призвело до
формулювання нового наукового принципу.
      Подібна ситуація відома з історії сучасної математики. Наприкінці ХІХ ст.
у теорії множин Г. Кантора було винайдено певну кількість парадоксів, або
антиномій. Парадоксом у логіці називається протиріччя, яке виникає у результаті
зовнішньо правильного логічного міркування, яке призводить до висновків, що
взаємно протирічать одне одному. Існування парадоксу означає недієвість або
хибність однієї з посилок (аксіом), хоча цю хибність важко знайти, довести,
пояснити і видалити. Подібні парадокси відомі ще з античних часів, наприклад,
парадокс Евбуліда: «Вислів, який я зараз говорю, є хибним». Зрозуміло, що це
твердження без протиріччя неможливо вважати ані хибним, ані істинним. Саме
подібні парадокси у математичній теорії множин призвів дослідників, зокрема,
Б. Рассела, до висновку про існування множин, що не є підмножинами самих
себе. Розв’язання парадоксів канторовської теорії множин стало витоком
формування різних напрямів і шкіл у сучасній математиці і логіці, кожен з яких
пропонував свій шлях подолання цих протиріч.

5.1.3. Закон виключеного третього
      Закон виключеного третього розглядається як подальше уточнення вимог
непротиріччя, послідовності і визначеності мислення. Він повинен допомагати
видаленню з наших міркувань непевних, багатозначних висловів, неточних
питань або відповідей у дискусіях тощо.
      Закон виключеного третього має силу лише за умови виконання вимог
законів тотожності й протиріччя. Цей закон може бути сформульовано
наступним чином: із двох суперечних суджень одне обов’язково є істинним,
друге – хибним, третього варіанту не може бути. Інакше кажучи, у процесі


                                     104
міркування необхідно приходити до певного ствердження або спростування, і у
цьому випадку істинним є одне з двох тверджень, що спростовують одне одного.
                                         ______
      Виражається закон у формулі                                      ̅
                                         А ∧ 𝐴 , де А – судження, А – його
спростування, ∧ - знак диз’юнкції, який означає «або».
      Цим законом виключається істинність будь-якого третього судження,
окрім того судження, до якого ми прийшли у результаті міркування. У цьому
випадку пропонується зробити вибір з двох протилежних суджень. Одно з них
неодмінно повинно бути істинним. При цьому закон не вказує, яке саме
судження є істинним. Закон виключеного третього має силу відносно будь-яких
пар суджень, у яких одне судження стверджує те, що спростовується у іншому.
Наприклад, із суджень (1) «Усі планети мають супутники» і (2) «Невірно, що усі
планети мають супутники» (або «Деякі планети не мають супутників») істинним
є лише одне судження (2). Ніякого «третього висловлювання», яке також є
істинним, між ними створити неможливо.
      Судження (1) і (2) знаходяться у відношенні протиріччя одне до одного.
Такий тип логічних відносин має назву «контрадикторного протиріччя».
Можливо також існування іншого типу відношення між судженнями –
діаметральна протилежність. Такий тип має назву «контрарної
протилежності». Прикладом можна вважати наступну пару суджень: (1) «Усі
планети мають супутники» і (3) «Жодна планета не має супутників», жодне з
яких не є істинним. У той же час між ними вочевидь існує деяке «третє
судження» (2) «Деякі планети не мають супутників», саме воно і є істинним.
Судження (1) і (3) не задовольняють закону виключеного третього. Ця обставина
у деяких випадках може бути показником контрарної протилежності між
судженнями. Будь-яка пара суджень, що підкоряється дії закону виключеного
третього, підкорюється також і закону протиріччя, але зворотне не є
обов’язковим.
      Важливо підкреслити наступну особливість даного закону: якщо закон
несуперечності діє і між суперечними, і між протилежними судженнями, то
закон виключеного третього діє лише між суперечними судженнями.
      Незважаючи на обмеженість свого використання, закон виключеного
третього відіграє значну роль як у практиці пізнання, так і у вирішенні багатьох
суто логічних питань. Він є основою багатьох умовиводів і доказів від
противного або непрямих доказів. У непрямих доказах встановлюється хибність
положення, що протирічить судженню, яке потрібно довести. Це, спираючись на
закон виключеного третього, дозволяє робити висновок про істинність
судження, що доводиться.

                                      105
      Подібні приклади відомі з курсу геометрії, у якій при доказі теорем досить
часто використовувався доказ від противного.

5.1.4. Закон достатньої підстави
      Необхідною умовою логічно правильного мислення є його доведеність,
обґрунтованість. Ця особливість логічної думки втілена у законі достатньої
підстави, який можна сформулювати наступним чином: у процесі міркування
достовірними треба вважати лише ті судження, відносно яких можуть
бути наведені достатні підстави або істинність яких достатньо
обґрунтована.
      При цьому під достатніми підставами будь-якого судження розуміється
сукупність обов’язково істинних суджень, з яких перше судження слідує з
логічною необхідністю. До складу цих істинних суджень можуть входити
аксіоми, визначення, судження безпосереднього сприйняття, істинність яких
встановлено емпіричним шляхом, а також судження, істинність яких доведено за
допомогою інших істинних суджень. Слідування основного положення зі своїх
«достатніх підстав» - обов’язково істинних суджень – повинно бути логічно
необхідним, тобто таким, що при запереченні основного положення ми
вступаємо у протиріччя з його достатніми підставами.
      Доведене міркування не тільки стверджує істинність деякого положення,
але й обґрунтовує його істинність. Закон достатньої підстави вимагає виводити
нові положення з тих істин, які є перевіреними, доведеними, встановленими. При
цьому у законі не вказується, які саме підстави повинні бути у кожному
окремому випадку, а також де і яким чином знаходиться ця підстава. Особливість
підстави для кожної істини базується на тій сфері знання, до якої ця істина
відноситься.
      Закон достатньої підстави базується на принципі, згідно з яким причинно-
наслідкові зв’язки мають загальний характер: одне явище з необхідністю
викликає інше, будь-яка дія має свою причину, а будь-яка причинаУ, у свою
чергу, викликає певну дію. Але необхідно мати на увазі, що, користуючись цим
законом, ми повинні намагатися враховувати можливість логічної помилки, яка
є досить розповсюдженою, а саме ілюзорного висновку: «після цього, значить,
по причині цього» (post hoc ergo propter hoc – лат.). Для цього ми повинні
спиратися на знання внутрішніх, необхідних зав’язків між предметами, інакше
підстава висновку буде непевною.
      Цей закон не тільки дозволяє, а й змушує нас сумніватися в істинності (чи
хибності) будь-яких думок. Забороняючи приймати на віру будь-які думки, він


                                      106
захищає право кожної людини на сумніви, власні погляди, переконання,
світогляд.
      Заслуговує на увагу питання про відмінність формулювань основних
законів логіки засобами сучасної (символічної) і традиційної логіки. Розглянемо
різницю у таких визначеннях на прикладі закону тотожності.
      Сучасна логіка: «Якщо висловлювання істинне, то воно істинне. Іншими
словами, кожне висловлювання випливає з самого себе і є необхідною і
достатньою умовою власної істинності. Символічно це фіксується наступним
чином: А---А; якщо А, то А».
      Традиційна логіка: «Кожна думка про конкретний предмет або його
конкретну властивість в конкретному міркуванні повинна зберігати один і той
самий визначений зміст. Формула закону: А є А; або А = А (читається «А
тотожно А»)».
      Ми бачимо, що ці визначення не можна узгодити, вони досить суттєво
відрізняються одне від одного. Причина цього полягає у тому, що сучасна логіка
в силу її специфіки абстрагується від багатьох характеристик думок, цікавлячись
лише їх істинністю чи хибністю. Щоб формалізувати будь-який текст, необхідно
брати до уваги зміст і обсяг думок, виражених природною мовою,
використовувати надбання традиційної логіки, зокрема й закон тотожності в
його традиційній інтерпретації. Але як тільки текст формалізовано, потреба в
традиційній логіці відпадає, оскільки засоби сучасної логіки дають можливість
чітко й ефективно аналізувати текст і робити необхідні висновки.
      Сучасні дослідники не згодні з необхідністю формалізації всіх без
виключення принципів і законів формальної логіки. Саме про пише
А. Конверський: «Записуючи закони логіки формулами і вважаючи це за велике
досягнення сучасної логіки, ми, з одного боку, збіднюємо цим самим суть і
призначення законів логіки, а з іншого – залишаємо поза увагою справжнє
призначення та можливості сучасної логіки як ефективного інструменту
дослідження та обґрунтування наукового пізнання».


5.2. Додаткові закони у сучасній логіці.
      У логіці, крім основних формально-логічних законів, існує досить велика
кількість додаткових логічних законів. До них можна віднести закони подвійного
заперечення, ідемпотентності, комунікативності, контрапозиції, складної
контрапозиції, асоціативності, дистрибутивності, закон де Моргана. Розглянемо
найбільш важливі для логічної практики додаткові формально-логічні закони.


                                     107
       Закон подвійного заперечення: логічний закон, згідно з яким
заперечення дає твердження, із твердження випливає його подвійне заперечення,
а подвійне заперечення рівносильне відповідному твердженню. Закон
подвійного заперечення розглядають і як назву кількох законів, які тісно
пов’язані один з одним. Таким є, зокрема і наступний закон зняття подвійного
заперечення.
       Закон зняття подвійного заперечення: подвійне заперечення дає
твердження. Цей закон дозволяє відкидати подвійне заперечення. Наприклад:
«Ці друзі не належать до ненадійних. Отже, вони належать до надійних», або:
«Якщо хибно, що ці друзі ненадійні, то вони надійні». Закон подвійного
заперечення був відомий ще античним мислителям V – IV ст. до н.е., зокрема
Зенону Елейському та Горгію.
       Схема закону: ~ ~ A→A («Коли хибно, що хибно, що А, то А»).
       Закон введення подвійного заперечення: із твердження випливає його
подвійне заперечення. Цей закон дозволяє вводити подвійне заперечення.
Наприклад: «Тарас Шевченко – автор «Кобзаря». Отже, Тарас Шевченко не є
неавтором «Кобзаря»»; або: «Тарас Шевченко – автор «Кобзаря». Отже, хибно,
ніби Тарас Шевченко є неавтором «Кобзаря»».
       Схема закону: А→~ ~А («Якщо А, то хибно, ніби не-А»).
       Повний закон подвійного заперечення: подвійне заперечення
рівносильне відповідному твердженню. Наприклад: «Це число не є непростим
тоді і тільки тоді, коли воно просте»; або «Хибно, що це число непросте тоді і
тільки тоді, коли воно просте».
       Схема закону: ~ ~А↔А («Хибно, що не-А тоді і тільки тоді, коли А»).
       Слід звернути увагу, що логічний сполучник «заперечення» у природній
мові не завжди виражається словами «невірно, що…», або часткою «не». Також
можливі й інші варіанти. Можна навести приклад, у якому нараховується п’ять
заперечень: «Не є правим той, хто не погоджується із спростуванням
твердження, що на цей раз необачно було б наполягати на тому, що цей злочин
вчинив не Н.». Відкинувши, згідно із законом зняття подвійного заперечення, два
подвійних заперечення, одержуємо наступне твердження: «Н. не вчинив цього
злочину».
       Закон ідемпотентності (лат. «що зберігає той самий ступінь»): логічний
закон, який стверджує, що повторення будь-якого висловлювання через «і»
(кон’юнкцію) чи «або» (диз’юнкцію) рівнозначне самому висловлюванню. Цей
закон дозволяє виключати з міркування повторення одного й того ж
висловлювання.

                                     108
      Закон ідемпотентності для кон’юнкції: повторення висловлювання через
«і» (кон’юнкцію) рівнозначне самому висловлюванню. На природній мові
приклади цього закону мають банальний вигляд: висловлювання «Квадрати
мають прямі кути, і квадрати мають прямі кути» рівнозначне висловлюванню
«Квадрати мають прямі кути».
      Схема закону: (A A)↔A («А і А тоді і тільки тоді, коли А»).
      Закон ідемпотентності для диз’юнкції: повторення висловлювання через
«або» (диз’юнкцію) рівнозначне самому висловлюванню. Схема закону: (A
A)↔A («А або А тоді і тільки тоді, коли А»).
      Слід підкреслити, що ці схеми відіграють значну роль у логіці
висловлювань.
      Закон комутативності (лат. commutatio – «зміна») – логічний закон, який
дозволяє міняти місцями висловлювання, зв’язані логічними сполучниками «і»
(кон’юнкція) та «або» (диз’юнкція).
      Слід звернути увагу на те, що існує відмінність між значенням слів «і»,
«або» та деяких інших у природній мові і штучній мові сучасної логіки. Крім
того, необхідно знати, що дія закону комутативності не поширюється на складні
імплікативні судження.
      Закон комутативності для кон’юнкції: висловлювання, зв’язані
логічним сполучником «і» (кон’юнкція), можна міняти місцями. Наприклад,
висловлювання «Ознаки є істотними і загальними» рівнозначне висловлюванню
«Ознаки є загальними і істотними».
      Схема закону: (A В)↔(В A) («А і В тоді і тільки тоді, коли В і А»).
      Закон комутативності для диз’юнкції: висловлювання, зв’язані логічним
сполучником «або» (диз’юнкція), можна міняти місцями. Наприклад,
висловлювання «Міркування є правильним або неправильним» адекватне
висловлюванню «Міркування є неправильним або правильним».
      Схема закону: (A В)↔(В A) («А або В тоді і тільки тоді, коли В або А»).
      Однак у природній мові існує певна відмінність між значеннями слів «і»,
«або» та деяких інших, подібна відмінність є також у штучних мовах сучасної
логіки. Так, якщо сполучник «і» вказує на послідовність подій, то міняти місцями
висловлювання, зв’язані таким сполучником, не можна. Наприклад: «Закінчився
перший етап будівництва, і розпочався другий».
      Дія закону комутативності не поширюється на логічний сполучник
«якщо…, то …» (імплікацію), оскільки висловлювання «А---В» не рівнозначне
висловлюванню «В---А», про що свідчить таблиця істинності імплікації.


                                      109
      Для правильної заміни підстави і наслідку в імплікації логіка вдається до
законів контрапозиції. Існують кілька таких законів.
      Закон контрапозиції – логічний закон, який дозволяє з допомогою
заперечення міняти місцями антецедент (підстава, перший член імплікації, якому
передує слово «якщо») і консеквент(наслідок, другий член імплікації, якому
передує слово «то») . Розрізняють 4 закони простої контрапозиції і 2 закони
складної контрапозиції.
      Перший закон простої контрапозиції: якщо з першого висловлювання
випливає друге висловлювання, то із заперечення другого висловлювання
випливає заперечення першого висловлювання.
      Схема закону: (A→В)→(~В→~A) («Коли відомо, що якщо А, то В, то якщо
не-В, то не-А»).
      Наприклад: «Коли відомо, що якщо сума цифр числа ділиться на 3, то це
число ділиться 3, тоді істинно, що якщо число не ділиться на 3, то сума його цифр
теж не ділиться на 3».
      Другий закон простої контрапозиції: якщо із заперечення першого
висловлювання випливає заперечення другого, то з другого висловлювання
випливає перше висловлювання.
      Схема закону: (~A→~В)→(В→A) («Коли відомо, що якщо не-А, то не-В,
то якщо В, то А»).
      Наприклад: «Коли відомо, що якщо сума цифр числа не ділиться на 3, то й
це число не ділиться на 3, тоді істинно, що якщо це число ділиться на 3, то й сума
його цифр ділиться на 3».
      Третій закон простої контрапозиції: якщо з першого висловлювання
випливає заперечення другого висловлювання, то з другого висловлювання
випливає заперечення першого висловлювання.
      Схема закону: (A→~В)→(В→~A) («Коли відомо, що якщо А, то не-В, то
якщо В, то не-А»).
      Наприклад: «Коли відомо, що якщо ромб має два гострі кути, то він не є
квадратом, то якщо ромб є квадратом, то він не має двох гострих кутів».
      Четвертий закон простої контрапозиції: якщо із заперечення першого
висловлювання випливає друге висловлювання, то із заперечення із запедругого
висловлювання випливає перше висловлювання.
      Схема закону: (~A→В)→(~В→A) («Коли відомо, що якщо не-А, то В, то
якщо не-В, то А»).
      Наприклад: «Якщо відомо, що коли число не ділиться на два, то воно
непарне, то якщо число не є непарним, то воно ділиться на два».

                                       110
      Закони складної контрапозиції.
      Перший закон складної контрапозиції: з першого і другого
висловлювань випливає третє висловлювання тоді і тільки тоді, коли з першого
висловлювання і заперечення третього висловлювання випливає заперечення
другого висловлювання.
      Схема закону: ((A В)→С)↔((А ~С)→~В) («Коли відомо, що з А і В
випливає С, то тоді і тільки тоді з А і не-С випливає не-В»).
      Другий закон складної контрапозиції: з першого висловлювання
випливає друге або третє висловлювання тоді і тільки тоді, коли із заперечення
другого висловлювання випливає заперечення першого висловлювання або третє
висловлювання.
      Схема закону: (A→(В С))↔(~В→(~А С)) («Коли відомо, що якщо А, то
В або С, то тоді і тільки тоді з не-В випливає не-А або С»).
      Закон асоціативності – логічний закон, який дозволяє по-різному
поєднувати висловлювання, з’єднані з допомогою логічних сполучників «і»
(кон’юнкція), «або» (диз’юнкція) тощо.
      Закон асоціативності для кон’юнкції: висловлювання, з’єднані логічним
сполучником «і» (кон’юнкція), можна поєднувати за допомогою дужок по-
різному.
      Схема закону: ((A В) С)↔(А (ВС)).
      Закон асоціативності для диз’юнкції: висловлювання, з’єднані логічним
сполучником «або» (диз’юнкція), можна поєднувати з допомогою дужок по-
різному.
      Схема закону: ((A В) С)↔(А (В С)).
      Закон дистрибутивності – логічний закон, який дозволяє розподіляти
один логічний сполучник стосовно іншого. Наприклад, у формулах можна
розподіляти кон’юнкцію стосовно диз’юнкції, і навпаки.
      Закон дистрибутивності кон’юнкції стосовно диз’юнкції: у формулах
можна розподіляти кон’юнкцію стосовно диз’юнкції.
      Схема закону: (A (В С))↔((А В) (А С)).
      Закон дистрибутивності диз’юнкції стосовно кон’юнкції: у формулах
можна розподіляти диз’юнкцію стосовно кон’юнкції.
      Схема закону: (A (В С))↔((А В) (А С)).
      Закони де Моргана – логічні закони, які пов’язують заперечення,
кон’юнкцію і диз’юнкцію. Наприклад, заперечення кон’юнкції еквівалентне
диз’юнкції заперечень, і навпаки.


                                     111
      Перший закон де Моргана: заперечення кон’юнкції еквівалентне
диз’юнкції заперечень.
      Схема закону: ~(A В)↔(~А ~В) («Хибно, що А і В тоді і тільки тоді,
коли хибно, що А, або хибно, що В»).
      Другий закон де Моргана: заперечення диз’юнкції еквівалентне
кон’юнкції заперечень.
      Схема закону: ~(A В)↔(~А ~В). («Хибно, що А або В тоді і тільки тоді,
коли хибно, що А, і хибно, що В»).
      Закони де Моргана дають можливість, використовуючи заперечення,
виражати логічну зв’язку «кон’юнкція» через логічну зв’язку «диз’юнкція», і
навпаки. Слід підкреслити, що закони де Моргана використовуються і в сучасній
науці та техніці, наприклад, у таких важливих сферах, як дискретна математика,
електротехніка, фізика й інформатика, наприклад, використовуються для
оптимізації цифрових схем шляхом заміни одних логічних елементів іншими.
      Слід звернути увагу, що в сучасній науці й техніці закони де Моргана
використовуються у таких важливих сферах, як дискретна математика,
електротехніка, фізика, інформатика. Наприклад, ці закони використовуються
для оптимізації цифрових схем шляхом заміни одних логічних елементів
іншими.

                            Питання для самоконтролю:
      1. Що таке закони формальної логіки? На чому вони базуються? Яке мають
походження?
      2. Розкрийте сутність закону тотожності. Наведіть приклади його
порушення.
      3. У чому сутність закону протиріччя? Яке значення він має для наукового
пізнання?
      4. Розкрийте сутність закону виключеного третього. Наведіть приклади
його використання.
      5. Які ви знаєте додаткові формально-логічні закони? Надайте їх стислу
характеристику.
      6. Наведіть приклади використання додаткових логічних законів в сфері
комп’ютерних наук та інформатики.




                                     112
                            Завдання для формування
                                практичних навичок
   1. З’ясуйте, чи порушуються вимоги закону тотожності при ототожненні
наступних понять:
   - «найдовша у світі ріка» і «найдовша ріка США»;
   - «квадрат» і «прямокутний ромб»;
   - «романс» і «лірична пісня»;
   - «столиця України» і «Київ».

   2. Поміркуйте, чи дотримуються закону тотожності у відповідях на такі
запитання; свої висновки обґрунтуйте:
   - Ви підготовлені до екзамену? Я готувався.
   - Ви громадянин якої держави? Я українець.
   - Яку найвищу гору ви знаєте? Говерлу.
   - Скільки років прожив Гегель? Він помер у 1831 році.

   3. Подумайте, чи порушується закон тотожності у наступних міркуваннях;
свої твердження обґрунтуйте:
   - Те, чого я не маю, я втратив. У мене не має хвоста. Отже, я втратив хвіст.
   - «Штани» - це слово. Штани – одяг. Отже, одяг – це слово.

   4. Подумайте, чи можуть бути одночасно істинними такі судження; свої
твердження обґрунтуйте:
   - «Деякі метали не тонуть у воді» і «Деякі метали тонуть у воді»;
   - «Всі люди мають свідомість» і «Люди мають свідомість»;
   - «Ця людина геніальна» і «Ця людина має погану механічну пам’ять»;
   - «Усі примати - хребетні» і «деякі примати - хребетні»;
   - «Жоден примат не літає» і «Деякі примати не літають»;

   5. Наведіть приклади кількох пар суджень, які не можуть бути одночасно
істинними.

   6. Визначте, які з перелічених суджень не можуть бути одночасно хибними
(обґрунтуйте своє твердження):
   - «Це слово чоловічого роду» і «Це слово середнього роду».
   - «Земля обертається навколо Сонця» і «Сонце обертається навколо Землі».
   - «Казки пишуть для дітей» і «Казки пишуть для дорослих».

                                     113
  - «Деякі таємничі явища природи розгадані» і «Деякі таємничі явища
природи не розгадані».

  7. Наведіть кілька прикладів порушення закону виключеного третього.

   8. Поміркуйте, в яких з перелічених прикладів порушено закон достатньої
підстави (обґрунтуйте своє твердження):
   - «Я кілька разів прочитав підручник з логіки, а тому заслуговую на
позитивну оцінку з цієї дисципліни».
   - «Квадрат – це чотирикутник, а тому є прямокутним ромбом».
   - «Усі квадрати – прямокутні ромби, а тому всі прямокутні ромби є
квадратами».




                                   114
                  6. АРГУМЕНТАЦІЯ І ДОВЕДЕННЯ
• Аргументація в контексті логічних обґрунтувань
• Доведення: загальне поняття, сутність і значення.
• Логічна структура доведення.
• Види доведення. Спростування.
• Умови і правила доведення.


6.1 Аргументація в контексті логічних обґрунтувань
      Правильне       мислення      характеризується     чіткою    визначеністю,
послідовністю, неодмінною умовою чого є несуперечливість і доказовість.
Логічною основою необхідності доказового мислення є закон достатньої
підстави, який не лише дозволяє, а й змушує людину сумніватися в істинності
запропонованих їй думок. Згідно з цим законом достовірними можна вважати
лише обґрунтовані, доведені думки, істинність яких встановлена.
      Однак у практиці міркувань ми часто зустрічаємося із ситуацією, коли
необхідно не тільки мати істинне положення, але й продемонструвати, чому саме
це положення істинне чи хибне, в чому полягає його доцільність або
недоцільність. Цей спосіб інтелектуальної діяльності називають аргументацією,
який в процесі доведення має певні особливості використання.
      Аргументація – це вид інтелектуальної діяльності, у ході якої формується
переконання в істинності або хибності довільного положення, а також
визначається його оцінка та доцільність як для самого автора, так і для
співрозмовника чи аудиторії.
      Аргументація є багатоаспектним і багатокомпонентним витвором
інтелектуальної діяльності людини, який базується на надбаннях логіки,
філософії, психології, мовознавства, риторики, етики, естетики, культурології,
інтуїції тощо. Із багатьох названих компонентів, що складають аргументацію,
нам необхідно виділити логіку. У будь‐яких науках, будь‐яких сферах людської
діяльності користуються такими поняттями та процедурами, як істина,
підтвердження, наслідок, доведення, спростування, інтерпретація, пояснення,
верифікація, але тільки в логіці розкривається природа цих понять і процедур,
тільки в логіці аналізуються їх ознаки, структура та правила.
      Компонентом, який представляє логіку в аргументації, є обґрунтування.
Обґрунтування – це перехід від деякого фрагменту знання як вихідного (основи,
підстави) до наступного фрагменту знання як наслідку. Іншими словами
обґрунтування – це перенесення засобами логіки таких характеристик основи,
як істинність, достовірність, на судження, яке підлягає обґрунтуванню. Слід мати
                                      115
на увазі, що не існує якоїсь універсальної процедури обґрунтування. Процес
обґрунтування реалізується через свої види: доведення, спростування,
пояснення, передбачення, інтерпретацію та їх різноманітні модифікації. Тому
обґрунтування – це лише абстракція від перелічених конкретних його видів.
      Кожен вид обґрунтування наділяє положення, яке ми обґрунтовуємо,
відповідними характеристиками, зокрема доведення – достовірністю. При цьому
основа, з якою зіставляється положення, що потребує обґрунтування – це не
тільки знання, істинність якого не викликає сумніву, але це ще й відповідні
логічні правила, що реалізують конкретний вид обґрунтування (доведення,
пояснення тощо) і забезпечують перенесення відповідної характеристики з
основи на судження, яке ми обґрунтовуємо.
      Іноді в підручниках і монографічній літературі поняття аргументація,
обґрунтування, доведення, спростування розглядають як тотожні. Але насправді
кожне із цих понять представляє різні логічні процеси та процедури. Однак з
наведеного визначення видно, що обґрунтування не можна ототожнювати з
аргументацією, оскільки воно представляє лише ту складову аргументації, за яку
відповідає логіка. Доведення та спростування теж не можна ототожнювати з
аргументацією. Справа в тому, що доведення й спростування є важливими
складовими частинами аргументації, але не вичерпують її змісту. В ході
аргументації не лише доводять тезу, або спростовують антитезу, а й формують
переконання в істинності тези чи хибності антитези. Доведення ж не завжди має
на меті переконання. Крім того, у ході аргументації ще й відбувається оцінка тези
та аргументів для обґрунтування доцільності прийняття тези, що доводиться.
      Доведення та спростування вважаються основними логічними засобами
аргументації.


6.2. Доведення: загальне поняття, сутність і значення
      Питання доказу і аргументації займає у логіці особливо важливе місце. У
ній поєднуються усі розглянуті раніше логічні формули і закони логіки,
правильне використання яких забезпечує логічну послідовність думки.
      У процесі наукових досліджень або повсякденного спілкування людині
доводиться переконувати співбесідника у правильності своєї думки. При цьому
людина посилається на певні факти, закони, теорії тощо, тобто наводить певні
аргументи.
      Аргумент – висловлення (чи сукупність взаємопов’язаних висловлювань),
за допомогою якого обґрунтовується істинність іншого висловлювання. Процес
наведення аргументів для повного чи часткового обґрунтування якогось

                                      116
твердження (гіпотези, концепції тощо) називається аргументацією.
Аргументація займає важливе місце у побудуванні доказу.
      Доказами користуються як у науковій, так і у повсякденній практиці.
Загальна сутність доказу полягає у тому, що ми певним чином співвідносимо те,
ще висловлено у твердженні, з дійсним положенням речей або з іншими
твердженнями, істинність яких не викликає сумніву.
      Існує два шляхи встановлення істини, два способи доказу:
      1) Безпосередній доказ, заснований на тому, що у процесі практичної
перевірки здійснюється співвідношення твердження, яке необхідно довести, з
реальними фактами. Такими практичними діями можуть бути спостереження,
експерименти, демонстрація, виміри та інші емпіричні процедури.
      2) Опосередкований спосіб доказу полягає в пошуку і демонстрації
співвіднесеності твердження, що потребує доведення, з відомими вже істинними
положеннями. Необхідно показати, що зв'язок між твердженням, яке доводиться,
й іншим істинним твердженням, яке використовується для доказу, носить
необхідний характер. Наприклад, достатньо показати, що твердження А є
логічним наслідком тверджень В і С, щоб істинність А вважати встановленою.
      Опосередковані докази особливо поширені у науці, там, де об’єкти
дослідження знаходяться поза межами наших можливостей спостерігати і
експериментувати з ними або коли природа цих об’єктів принципово виключає
емпіричні процедури дослідження. Наприклад, у теоретичній астрономії багато
істинних положень є результатами умовиводів; теж саме можна сказати про
теоретичну фізику, біологію, археологію. Особливо характерним такий тип
доведення є у математичних науках, де абстрактні об’єкти принципово не
допускають експериментальної перевірки. Тому єдиним шляхом встановлення їх
істинності є доказ за правилами умовиводу на основі вже доведених істинних
тверджень.
      У логіці основну увагу приділяють доказам, які основані на дедуктивних
умовиводах, вони-то перш за все і називаються доказами.
      Отже, доказ є логічною процедурою встановлення істинності будь-якого
твердження за допомогою інших тверджень, істинність яких вже встановлено.
При цьому використовуються всі розглянуті раніше логічні формули, закони і
правила логічних висновків.
      При доказі хід думки може мати різний напрямок.
      – Хід думки від слідства до основи називають регресивним, для його
позначення використовують термін обґрунтування. Іноді тільки його називають
доказом. У цьому випадку говорять, що твердження А доведено, якщо існує хоча

                                    117
б одне істинне твердження В, з якого А виводиться як висновок за відповідними
правилами.
      – Хід думки від основи до слідства називають прогресивним, він
позначається терміном виведення. Цей тип доказу використовується, коли
необхідно отримати усі наслідки з даного твердження.
      Між цими напрямками думки існує глибокий зв'язок: вони взаємно
доповнюють один одного, тому повний доказ охоплює обидва типи. Крім того,
необхідно пам’ятати, що докази можуть складатися з умовиводів всіх типів.
      Особливе значення мають докази у науці. Як правило, при доведенні будь-
якого твердження у теорії основи для доказу вибираються з тих тверджень, що
вже сформульовані і доведені. Це дає можливість виявити жорсткі логічні
зв’язки між різними за змістом положеннями теорії, представити її як єдину
цільність. Також при виведенні наслідків за правилами дедуктивних умовиводів
можливо отримати нові, раніше невідомі у науці положення, які є істинними і не
потребують практичної перевірки.
      Докази у науці, як правило, мають складну структуру. Усі вони поєднані у
певній послідовності таким чином, щоб наслідок одного умовиводу ставав
посилкою наступного умовиводу. У складних доказах одні й ті ж посилки
можуть використовуватися декілька разів.
      Ступінь зрілості і розвитку науки і наукового мислення безпосередньо
визначається рівнем використання у них доказів, за допомогою яких доводиться
істинність одних і хибність інших тверджень. Докази дозволяють нам
позбавитися від помилок і відкривають простір науковій творчості. Завдяки ним
здогади, гіпотези та інші наукові припущення стають строгими і доведеними
висновками, які поповнюють скарбницю наукових істин. Процес наукового
відкриття – це не тільки осяяння розуму, він необхідно пов'язаний із доведенням.
Історія науки знає багато фактів, коли наукові відкриття робились «на кінчику
пера», тобто були отримані як наслідок досить складних умовиводів і логічного
обґрунтування припущень. Наприклад, Д.І. Менделєєв, спираючись на
відкритий ним періодичний закон, теоретично обґрунтував існування декількох
елементів й навіть надав опис їх ознак. У подальшому ці елементи дійсно були
знайдені, і їх ознаки відповідали тим, які надав свого часу Менделєєв.
      Значну роль докази відіграють і у процесі побудови наукової теорії.
Зв'язок, який встановлюється за їх допомогою між різними твердженнями даної
науки дозволяє виявити її логічну структуру. Це міркування можна віднести,
наприклад, до геометрії Евкліду. Метод доведення, який використовувався у
евклідовій геометрії, до середини XIX століття вважався взірцем дедукції і
логічної строгості. Його не тільки широко використовували у математичних
                                      118
науках, але й намагалися розповсюдити на інші науки. Однак, не дивлячись на
високі логічні якості цього методу, він мав, у той же час, певні недоліки. Так,
положення вважалось доведеним, якщо твердження, яке потрібно довести,
обґрунтовувалося за допомогою ряду положень, що вважалися найбільш
очевидними. Критерій очевидності ставив доказ у залежність від суб’єктивних
здібностей людини: те, що одному здавалось очевидним, для іншого потребувало
спеціальних доказів. Отже, очевидність, або інтуїтивна ясність, привносила із
собою у доказ недостатню логічну строгість.
      З кінця XIX ст. у логіці формується поняття формального доказу, яке
прийшло на заміну попереднім видам доказу, які спиралися на критерій
очевидності. Формальний доказ характеризується зведенням до мінімуму
посилань на інтуїтивну очевидність при здійсненні доведення і зростанням ролі
логічних критеріїв. При доказі використовуються лише ті твердження, які
необхідні для його проведення, інші видаляються. За допомогою логічних
прийомів виключається можливість наявності непроявлених посилок. Особливо
широко формальний доказ використовується у аксіоматичних теоріях, у яких з
невеликої кількості початкових істинних тверджень (аксіом) виводяться усі інші
істинні твердження цієї теорії. Формальним такий доказ називається також тому,
що на деякий час він відволікається від конкретного значення положень
доведення, тобто від того, що саме у них стверджується. Це надає можливість
широко використовувати спеціальні символи (штучну мову), якими замінюють
окремі положення доведення. Таким чином доведення стає більш чітким, краще
аналізується його логічна структура, воно легше піддається контролю. У наш час
формальний доказ широко використовується у різних розділах сучасної логіки і
математики. Він також є необхідним методом аналізу у тих випадках, коли
необхідно виявити структуру умовиводів там, де використовувалися
неформальні докази.


6.3 Логічна структура доведення
       Доведення (доказ) складається з наступних елементів: теза, аргументи і
демонстрація (форма).
       Тезою доказу називають твердження, яке підлягає доведенню. У
формальних доказах, а також у деяких науках, що використовують дедуктивні
процедури, наприклад, у математичних науках, таке твердження називають
теоремою. Теза є логічно центральним елементом у доказі.
       Аргументи – це положення, які використовуються для доказу цієї тези.
Оскільки аргументи є істинними твердженнями, які визначають істинність тези,
іноді їх називають підставами доказу. У формальних доказах їх можуть називати
посилками або підставами.

                                     119
      У якості аргументів можуть використовуватися наступні види тверджень:
1) твердження, істинність яких доведена раніше – до таких тверджень
відносяться теореми, закони й інші наукові положення; 2) аксіоми; 3)
визначення; 4) твердження, які спираються на безпосередні факти. При доказі
даної тези може бути використано довільна, але, у той же час, обмежена кількість
аргументів. Вони можуть належати до тверджень будь-якого типу. Наприклад,
доказ у геометрії базується на аксіомах, визначеннях і допоміжних твердженнях,
які доведені раніше.
     Аргумент – це думка, істинність якої уже встановлена раніше, і яка може
бути використана для обґрунтування істинності довільного положення.
     До аргументів належать:
      –  факти дійсності;
      –  закони;
      –  аксіоми;
      –  дефініції;
      –  раніше доведені положення.

     ((Слово факт походить від латинського – factum, що означає зроблене,
здійснене. Існує кілька значень цього терміну.
       1. Під фактом розуміють істину, подію або результат.
       2. Факт визначають як дещо реальне, на протилежність вига даному.
       3. Під фактом розуміють конкретне, одиничне, на відміну від
абстрактного, загального.
       4. Факт трактують як особливого роду положення, яке фіксує емпіричне
знання, що протиставляється теорії або гіпотезі.))

     Наступним видом аргументів є закони. Серед законів розрізняють:
      –   закони природи (астрономії, фізики, математики, хімії тощо);
      –   закони суспільства (соціології, економіки, права, моралі тощо).
     Закони – це положення, які відображають суттєві, необхідні та загальні
зв'язки та відношення. Тому дія закону є обов'язковою, неминучою. Закон не знає
винятків. Неможливо, щоб закон поширювався лише на частину предметів чи
явищ, які він описує.
     Усе це зумовлює те, що закони є фундаментом науки. Тому посилання на
закон є глибоко переконливим. Достатньо встановити, що певне положення
випливає із певного закону, як одразу із необхідністю визнається істинність
цього положення.

                                      120
     У ролі аргументів використовують також аксіоми – положення, які не
потребують доведення. Аксіоми як аргументи широкого використовують в
математичних і природничих науках. У гуманітарних науках деякі залежності
теж можуть виконувати функцію аксіом, наприклад:
      –  категоричний імператив І. Канта: «Дій так, щоб ти завжди ставився до
людства як у своїй особі, так і в особі будь‐кого іншого також, як до мети, і
ніколи не ставився б до нього тільки як до засобу»;
      –  деонтичний принцип: «Усе, що не заборонено, те дозволено»;
      –  презумпція невинності: «Будь‐хто вважається невинним, доки не
доведено протилежне» тощо.
     Часто в ролі аргументів використовують дефініції або визначення.
Визначення, розкриваючи зміст поняття, є квінтесенцією, концентрованим
знанням про предмет. Тому посилання на дефініцію є достатнім для визнання
істинності тези. Нарешті, як аргументи часто виступають раніше доведені
положення. Будь‐яка наука включає принципи, теорії, наукові судження, які
мають логічне обґрунтування та підтверджені практикою. Саме вони й можуть
виступати аргументами. Посилання на такі аргументи є достатнім для
обґрунтування тези.
      Демонстрація – це спосіб зв'язку аргументів з тезою і між собою. Цей
спосіб також носить назву форми доказу, яка показує логічну послідовність
переходу від підстави до тези. Аргументи поєднуються в умовиводи різного
типу, які потім поєднуються у певний ланцюг таким чином, щоб його кінцевим
висновком стала теза даного доказу.
      Розглянемо, наприклад, доказ тези «Метал, що отримано у лабораторії, не
є натрієм». Для цього доказу ми маємо кілька аргументів: (1) «Усі лужні метали
розкладають воду при кімнатній температурі», (2) «Натрій –лужний метал», (3)
«Метал, що отримано у лабораторії, не розкладає воду при кімнатній
температурі». Усі ці твердження, які у даному випадку виступають у якості
аргументів, є істинними, але спосіб встановлення істинності для кожного з них
різний. Аргумент (3) істинний на основі безпосереднього доведення шляхом
спостереження; аргумент (1) може бути результатом індуктивного узагальнення
експериментальних даних; тільки аргумент (2) може бути результатом певного
силогістичного умовиводу. Процедура доказу полягає у побудові двох
силогістичних умовиводів, при чому один з них дає наслідок, який буде
використовуватися як посилка (тобто бути аргументом доказу) у другому
силогізмі:



                                     121
       1) Усі лужні метали розкладають воду при кімнатній температурі.
       2) Натрій –лужний метал.
     ___________________________________________________________
       4) Отже, натрій розкладає воду при кімнатній температурі.

        4) Натрій розкладає воду при кімнатній температурі.
        3) Метал, що отримано у лабораторії, не розкладає воду при кімнатній
температурі.
     __________________________________________________________
        Отже, отриманий у лабораторії метал не є натрієм.

     У цьому прикладі видно, що теза доводиться за допомогою чотирьох
аргументів. Вони поєднуються у два силогізми таким чином, що наслідок
першого є посилкою другого. Теза отримується як наслідок з цих силогізмів, що
отримано за певними правилами.


6.4 Види доведення. Спростування
      Докази розрізняються за їх ціллю, за відношенням до того, що доводиться,
до висунутої тези. Можна підтвердити істинність тези або довести її хибність.
Отже, існує два види доказів:
      1) підтвердження – випадок, коли підтверджується істинність тези; цей
тип найчастіше і називають власне доказом;
      2) спростування – доказ хибності тези.
      Цілеспрямованість доказу є висхідною підставою для поділу усіх доказів.
Вона визначає усю побудову і характер подальшого міркування. Мета доказу
визначається не довільно, а у залежності від змісту положення, яке треба
обґрунтувати. Тезу, що не відповідає дійсності, підтвердити неможливо, як і
неможливо спростувати істинну тезу. Вибір способу доказу теж у значній мірі
залежить від змісту тези, однак цей зв'язок не є однозначним: будь-яке
положення можливо аргументувати різними способами у залежності від
характеру підстав або необхідності більшої зрозумілості, ясності.
      За способом аргументації докази діляться на два типи: прямі і непрямі.
Прямий доказ полягає у виведенні з підстави за певними правилами умовиводу
істинність або хибність цієї тези. При непрямому доказі обґрунтовується
хибність антитези і звідси встановлюється істинність тези (або навпаки – з
істинності антитези виходить хибність тези).


                                     122
      У прямому доказі останньою ланкою ланцюгу умовиводів буде теза, яку
необхідно довести. Наприклад, доведення того, що 2004 рік був високосним,
базується на послідовності наступних міркувань: 1) високосним роком
називається рік, числовий вираз якого поділяється на 4; 2) (2004:4=501), отже,
2004 рік був високосним. Ми бачимо, що висновок було зроблено на підставі
визначення (що таке високосній рік) і одного істинного твердження (2004
поділяється на 4), це й було підставами доказу.
      Однак іноді прямий доказ неможливий. У таких випадках звертаються до
непрямого доказу, який ще носить назву «доказ від протилежного» або
«апагогічного», тобто «такого, що відводить» (термін було введено ще
Аристотелем). Головна особливість непрямого доказу полягає у тому, що
безпосередньо доводиться не теза, а її заперечення – антитеза. При цьому доказ
встановлює хибність цієї антитези. Потім на підставі закону виключеного
третього з необхідністю роблять висновок про істинність тези. Таким чином,
твердження, яке необхідно довести, на протязі усього доведення залишається
осторонь, входячи у доказ лише наприкінці міркування.
      Слід підкреслити, що перехід від хибності наслідку до хибності його
підстави здійснюється у відповідності до заперечного модусу умовно-
категоричного силогізму.
      Схема непрямого доказу:

                     Якщо А, то В
                        Не В
                      Отже, не А

      У наведеному прикладі наслідки, які виходять з антитези, находяться у
суперечності до твердження, яке доведено раніше. Однак існують й інші види
приведення до протиріччя при непрямому доказі. Наприклад, коли протиріччя
виникає між двома наслідками антитези або коли із антитези виводиться
наслідок, який заперечує антитезу. Подібні випадки отримали назву «приведення
до абсурду», іноді усі типи непрямого доказу називають «доказами шляхом
приведення до абсурду» (лат. reduction ad absurdum).
      Особливе місце у наукових дослідженнях займає генетичний доказ – це
доказ по джерелу походження. Він використовується, головним чином, у
історичних науках, які у якості підстав використовують документи, свідоцтва,
мемуари тощо. При цьому необхідно встановити достовірність цих підстав та
істинність їх змісту. Генетичний доказ використовується у тих випадках, коли
неможливо перевірити певне судження (тезу), але доводиться встановлювати

                                     123
його достовірність. У деяких науках – історіографії, метеорології, геології,
географії – у більшості випадків доводиться користуватися лише тими
матеріалами, істинність яких можна перевірити лише генетичним методом.
       Елементи генетичного доказу досить часто використовуються у юридичній
практиці, при проведенні слідчих дій тощо.
       Окрім доказу тверджень шляхом встановлення їх істинності, важливе
місце у науковій діяльності має спростування тверджень. Спростувати те чи інше
твердження означає обґрунтувати його хибність. Таким чином, у більшості
випадків спростування має таку ж логічну структуру, що й доказ. При цьому слід
звернути увагу на те, що спростування використовується також у непрямих
доказах, але там воно відіграє підлеглу роль.
       Спростування, як і власне доказ, має тезу, аргументи і форму
(демонстрацію). Теза спростування – це положення, яке потрібно
спростувати. Аргументи – це твердження, за допомогою яких спростовується
теза (доводиться її хибність). Форма спростування – це спосіб логічного зв'язку
аргументів і тези спростування.
       Спростування буває двох типів:
       1) за допомогою доведення істинності антитези;
       2) встановлення хибності наслідків, що випливають з тези.
       Спростування першого типу складається з наступної послідовності
міркувань. Спочатку знаходять деяке твердження, що протирічить тезі –
антитезу, потім доводять його істинність. Якщо це здійснюється, то на підставі
закону протиріччя при складанні тези і антитезі робимо висновок про
неможливість тези. Наприклад, твердження «Усі ссавці живуть на суші»
(загальностверджувальне)          спростовується      доказом       істинності
частковозаперечного твердження «Деякі ссавці не живуть на суші»:

           Кит – не живе на суші.
           Кит – ссавець.
     _______________________
           Отже, деякі ссавці не живуть на суші.

      Спростування другого типу здійснюється наступним чином. Припускаючи
істинність тези, виводять з неї ряд наслідків. Якщо хоча б один з можливих
наслідків є хибним, робиться висновок про хибність тези. Таким чином, думка
рухається від хибності наслідку до хибності підстави.
      Деякі твердження можуть бути спростовані шляхом спростування підстав,
на яких базується їх істинність або спростування форми їх доказу – демонстрації.

                                      124
Це види так званих непрямих тверджень. Але за своїм значенням вони менш
ефективні, ніж пряме спростування тези. Дійсно, довести хибність підстави не
значить довести хибність її наслідків. Наприклад, в умовиводі:

           Усі планети мають супутники.
           Марс – планета.
     _________________________________
           Отже, Марс має супутники.

      Ми бачимо, що теза «Марс - планета» є істинним твердженням, але увесь
доказ є хибним, тому що більша посилка «Усі планети мають супутники» - хибне
твердження. Його можна спростувати тим фактом, що Венера не має супутників.
      Спростування демонстрації доказу полягає у тому, що доводять
відсутність логічного зв’язку між тезою і аргументами. Частіше за все це є
результатом порушення правил умовиводів, за якими будується доказ даної тези,
тому для спростування необхідно вказати на конкретний тип помилки. Цим
доводиться, що доказ було побудовано невірно. Однак це не означає, що ми
спростували саму тезу, яка може бути як істинною, так і хибною.
      Спростування є важливим інструментом розвитку наукового пізнання. За
його допомогою наука позбавляється від хибних тверджень, догм і забобонів, а
також вдосконалює свій теоретичний апарат.


6.5 Умови і правила доведення
      Для того, щоб докази приводили до бажаного результату, необхідно
дотримуватися певних правил. Оскільки докази частіш за все складаються з цілої
низки умовиводів різного типу, тому у доказах необхідно дотримуватись правил
і умов для кожного виду умовиводів окремо. Однак із того, що у складних
доказах і спростуваннях поєднується багато умовиводів і, виходячи з цього,
використовується багато посилок, виникає ряд додаткових умов, порушення
яких може призвести до помилки у доказі. Ці умови і помилки поділяються на
декілька груп у залежності від того, до якої частини доказу вони відносяться.
Основними видами є правила і умови, які відносяться до тез; правила і умови для
аргументів і правила та умови для демонстрації.
      Умови і правила, які стосуються тези:
      1) Теза повинна бути точно і ясно сформульованою. Тези, що неточно
сформульовані, нечіткі поняття призводять до плутанини і роблять неможливим
доказ. Саме тому у науковій практиці, перш ніж почати доказ будь-яких

                                     125
наукових положень, проводять дослідження по уточненню їх змісту і
внутрішнього логічного зв’язку, по аналізу понять, які входять до складу цих
положень тощо.
      2) Теза на всьому протязі доказу або спростування повинна залишатися
однією й тією ж самою. Ця умова ґрунтується на дотриманні закону тотожності,
його ігнорування призводить до того, що теза лишається недоведеною, оскільки
при доказі здійснюється підміна тези і доводиться або спростовується не та теза,
яку необхідно доводити (спростовувати).
      Досить часто така підміна тези здійснюється тому, що неточно, хибно
розуміється сенс тези, вона формулюється неповно або розпливчато. Можливо
також невірне перетворення тези для того, щоб надати їй зручну для доказу
форму. Наприклад, замість тези «Кут А дорівнює куту В» намагаються довести
тезу «Невірно, що кут А більше кута В», яка нерівнозначна висхідній тезі.
      Помилка, яка породжується недотриманням цього правила, втілена у
наступному принципі: «Хто забагато доводить, той нічого не доводить».
Наприклад, намагаючись довести тезу «Мова не тотожна мисленню», починають
доводити як рівнозначне твердження «Мова не пов’язана із мисленням». Останнє
твердження більш категоричне й до того ж хибне, тоді як дійсна теза – істинне
твердження.
      Результатом недотримання цього правила може бути: а) втрата тези; б)
повна підміна тези, яка включає такі риторичні прийоми, як «аргумент до
особистості» або «аргумент до публіки», що не відповідають первісній тезі.
      Правила та умови, які стосуються аргументів:
      1) Аргументи в будь-якому доказі повинні бути істинними судженнями. Не
дивлячись на усю зрозумілість цього правила, його не завжди вдається
дотриматися, тому що хибність аргументу може бути прихованою і
встановлюється досить складно. Недотримання даного правила призводить до
помилок, які мають назви 1) «основне заблудження» – коли у якості істинного
аргументу фігурує хибне твердження; або 2) «хто забагато доводить, той нічого
не доводить» – коли з аргументу виходить більше, ніж потрібно для доказу, у
тому числі й хибне твердження.
      2) Істинність аргументу повинна бути доведена незалежно від тези, інакше
станеться помилка, яка називається «коло в доведенні». Воно (це коло)
з’являється у тих випадках, коли теза доводиться за допомогою тверджень,
рівнозначних їй або доведених за її допомогою.
      3) Аргументи повинні бути достатньою підставою для доведення
тези. Помилками в цьому випадку є: а) висування аргументів, які суперечать

                                      126
один одному; б) занадто поспішний висновок; в) надмірний доказ. Також у
полеміці досить часто зустрічаються «аргумент до особистості» або «аргумент
до публіки», які не можуть розглядатися як підстава для логічного висновку.
       Правила та умови, які стосуються демонстрації, пов'язані з дотриманням
усіх розглянутих раніше правил побудови відповідного виду умовиводів.
Результатом помилки може стати «уявне слідування»: а) невиправданий
логічний перехід від більш вузької області до більш широкої; б) перехід від
сказаного з умовою до категоричного судження; в) перехід від сказаного в
певному відношенні до сказаного безвідносно чого-небудь; г) аргумент до сили;
д) аргумент до невігластва; е) інсинуація тощо.
       1) Помилки щодо зв’язку тези і аргументів.
       Коли умовивід не спирається на логічний закон і висновок не витікає з
прийнятих посилок має місце формальна помилка. Інколи цю помилку так і
називають – „не витікає”.
       Припустимо, хтось міркує так: „Якщо я відвідаю дядю, він подарує мені
фотоапарат, я продам його і куплю велосипед: отже, якщо я відвідаю дядю, я
продам його і куплю велосипед”. Зрозуміло, що це – невірне міркування. Його
висновок щодо „продажу дяді” абсурдний. Але посилки повною мірою можуть
бути вірними. Отже, причини помилки не у них, а в самому висновку з
прийнятих тверджень того, що в них взагалі не малося на увазі. Якщо посилки
вірні, а висновок хибний, то значить умовивід не спирається на закони логіки і є
невірним. Помилка проста. Займенник „його” може вказувати на різні предмети.
В реченні „Я продам його і куплю велосипед” воно повинно вказувати на
фотоапарат. Але виходить так, що насправді воно відноситься до дяді. Щоб
спростувати це невірне міркування, слід показати, що між прийнятими
посилками і зробленим на їх засаді висновком немає логічного зв’язку.
       2) Помилки щодо тези.
       Характерна помилка щодо тези – підміна тези, несвідоме або навмисне
заміщення її в ході доведення якимось іншим твердженням. Підміна тези веде до
того, що доводиться не те, що треба довести.
       Теза може звужуватись, і в такому разі вона залишається недоведеним.
Наприклад, для доказу того, що сума кутів трикутника дорівнює двом прямим,
недостатньо довести, що ця сума не більше 180. Для обґрунтування того, що
людина повинна бути чесною, мало довести, що розумній людині не слід
обманювати.
       Теза може також розширюватись. В такому разі необхідні додаткові
підстави. І може виявитись, що з них витікає не лише вихідна теза, але й якесь

                                      127
інше, вже неприйнятне твердження. „Хто доводить занадто багато, той нічого не
доводить”. – це старе латинське прислів'я як раз і має на увазі таку небезпеку.
      Існує також повна підміна тези, притому вона трапляється досить часто.
Зазвичай вона приховується якимись обставинами, пов’язаними з конкретною
ситуацією, і завдяки цьому залишається поза увагою.
      3) Помилки щодо аргументів.
      Помилка, що найчастіше зустрічається – це намагання обґрунтувати тезу
за допомогою хибних аргументів.
      Тигри, як відомо, не літають. Але міркування „Лише птахи літають; тигри
не птахи; отже, тигри не літають”, звісно, не є доказом цього факту. В міркуванні
використовується невірна посилка, що здатні літати лише птахи: літають і багато
комах, і ссавці (наприклад, летучі миші), і літаки тощо. За допомогою ж посилки
„Літають лише птахи” можна вивести не лише істинний, але й хибний висновок,
скажімо, що травневі жуки, оскільки вони не птахи, не літають.
      Досить розповсюдженою помилкою є коло у доведенні: справедливість
положення, що доводиться, обґрунтовується через це ж положення, висловлене,
можливо, в дещо іншій формі. Якщо в якості засади доказу приймається те, що
ще слід довести, думки, що обґрунтовується, виводиться з самої себе, і виходить
не доказ, а безглуздий рух по колу.
      Приклад: Чому ми бачимо через скло. Звичайна відповідь: воно прозоре.
Але назвати речовину прозорою – значить сказати, що крізь неї можна бачити.
      Слід звернути увагу на певні відмінності, які існують між доведенням та
аргументацією. Доведення – це суто логічна операція, що базується виключно на
правилах і законах формальної логіки. Відомо, що логічним каркасом
аргументації є доведення та спростування: одна сторона висуває певне
положення та намагається його відстояти, інша – прагне спростувати це
положення Але у той же час аргументація не зводиться до суто логічної техніки.
В аргументації ми маємо зіткнення не просто різних поглядів, не тільки
відстоювання конкретної позиції, тут відбувається зіткнення різних світів із
певною сумою знань, ерудицією, емоціями, політичними й конфесійними
уподобаннями, психологічними характерами, ідеологічними настроями – усього
того, що створює особистість як носія тези та аргументів у процесі аргументації.
Якби. це було не так, то тоді б збулася заповітна мрія Г. Лейбниця: «Якщо
між людьми виникнуть суперечки, то достатньо буде сказати: «Підрахуємо»,
щоб без усяких обмовок з'ясувати, хто правий». Перекладаючи слова Лейбниця
на сьогоднішній лад, можна сказати, що процес аргументації можна було б
доручити комп'ютеру. Тому, коли ми зазначаємо, що еристика – це мистецтво

                                      128
суперечки, то цим самим хочемо підкреслити, що аргументація не зводиться до
логічних числень. В аргументації відбувається зіткнення характерів, емоцій, а це
переносить суперечку за межі науки та завдяки красномовству перетворює її на
мистецтво.
      В аргументації аргумент тлумачиться ширше, ніж в структурі доведення,
яку ми розглянемо трохи далі. Тут аргумент – це не просто думка, яка забезпечує,
гарантує істинність тези, це – положення, яке розкриває доцільність тези, її
перевагу над іншими подібними положеннями, обґрунтовує, чому саме завдяки
цій тезі можна прийняти відповідні рішення. Тому аргументи в теорії
аргументації більш різноманітніші, ніж в теорії доведення.
      Демонстрація (форма зв’язку між аргументами та тезою) в аргументації і
демонстрація у доведенні теж відрізняються. Теорія доведення в ролі
демонстрації, або форми зв'язку тези та аргументів, застосовує різноманітні види
умовиводів (як дедуктивних, так і недедуктивних), ставлячи за мету досягнення
істинності тези. У той же час в теорії аргументації демонстрація має форму
діалогу, завдяки чому пропонент не тільки доводить свою тезу, а й спростовує
антитезу опонента, переконуючи його та аудиторію (яка може бути свідком
дискусії) у правильності тези, змушуючи цим самим протилежну сторону
приєднатися до спільного погляду. Отже, ураховуючи те, що фундаментом
аргументації є логічні процедури доведення та спростування, називатимемо
аргументацію раціональною, коли вона чітко відповідає вимогам логіки, і
нераціональною – коли нехтують правилами та законами логіки.
      Саме до таких специфічних різновидів доведення і аргументації можна
віднести софізми і парадокси.

                         Питання для самоконтролю:
     1. Що таке аргументація та яку роль вона відіграє у логічному мисленні?
     2. Надайте стислу характеристику доведення як форми мислення.
     3. У чому полягає прогресивний і регресивний напрямок думки при
доведенні?
     4. Які різновиди доведення вам відомі? Яку структуру має доведення?
     5. Що таке непряме доведення та у чому полягають особливості його
структури?
     6. У чому полягає специфіка спростування? Яку структуру воно має?
     7. Які існують правила для тези доказу?
     8. Які ви знаєте правила для аргументів та які види помилок зустрічаються
при порушеннях цих правил?


                                      129
     9. Що ви знаєте про правила для демонстрації? Наведіть приклади
порушення цих правил.

                           Вправи та проблемні запитання
      1. Побудуйте доведення істинності тези «Деяким людям необхідно знати
математику».
      2. Обґрунтуйте наступні тези, підшукавши відповідні аргументи та вид
міркування (умовиводу):
       - Сума кутів трикутника дорівнює 180 градусам.
       - Земля обертається навколо Сонця.
       - Дві тисячі двадцять четвертий рік буде високосним.
       - Деякі студенти нашої групи займаються спортом.
      3. Побудуйте доведення хибності тези «Жодна людина не дихає киснем».
      4. Визначте вид та будову таких доведень:
       - Кити – ссавці, оскільки вигодовують своїх дітей молоком.
       - Цей термін є середнім, оскільки він повторюється в обох засновках
силогізму і пов’язує їх між собою.
       - Судження «Всі метали електропровідні» є істинним, оскільки
встановлено, що судження «Деякі метали не є електропровідними» - хибне.
      5. Які аргументи можуть вважатися достатніми для доведення тези «Я
заслуговую на залік з логіки»:
       - Я прочитав підручник з логіки.
       - Я був майже на всіх заняттях з логіки.
       - Я виконав усі необхідні завдання з предмету.
       - Я гарна людина.
      6. Яких аргументів достатньо для доказу тези «Цей індивід – людина», а
які будуть зайві:
       - Він дихає повітрям.
       - Він має чотири кінцівки.
       - Він використовує звукову форму обміну інформацією.
       - У нього є органи відчуття.
       - Він володіє понятійним мисленням.
      7. Які з аргументів є зайвими при доведенні тези «Кисень входить до
складу атмосфери Землі»:
       - Кисень необхідний для функціонування біосфери.
       - Кисень є пожежонебезпечним.
       - Кисень входить до складу води.

                                    130
       - Кисень є елементом періодичної системи.
      8. Яких аргументів достатньо для спростування тези «Музика є наукою»:
       - Музика використовує звуки.
       - Музика звертається до людських емоцій.
       - Музичні твори записують за допомогою нот.
       - Музика не спирається на абстрактно-логічне мислення.
       - Метою музики є втілення людських відчуттів.
      9. Визначте тезу, аргументи і демонстрацію у наступних доведеннях:
       - Чотирикутник АBCD – ромб, оскільки всі його сторони рівні, а
чотирикутники, які мають рівні сторони, називаються ромбами.
       - Всі метали електропровідні, оскільки відомо, що залізо електропровідне,
мідь електропровідна, алюміній електропровідний, золото електропровідне. А
залізо, мідь, алюміній, золото – метали. Отже, метали електропровідні.
       - Кути бувають або гострими, або прямими, або тупими. Цей кут гострий.
Отже, він не належить ні до прямих, ні до тупих кутів.
       - Усі прямокутники – паралелограми, бо сторони їх попарно паралельні.
Усі квадрати – прямокутники, оскільки їх кути прямі. Отже, усі квадрати –
паралелограми.
      10. Чи правильні ці доведення? Якщо ні, то з’ясуйте, які закони логіки і
правила доведення в них порушено (визначте вид помилок):
       - «Будь-яка тварина здатна мислити, оскільки вона здатна відчувати… і
людина не так уже різко відрізняється у цьому відношенні від тварини… Отже,
головною відмінністю людини від тварини є не розум, а свобода волі» (Ж.-Ж.
Руссо).
       - Я сумлінно працював над освоєнням курсу логіки. Про це свідчать такі
факти: я не пропустив жодної лекції з логіки; перед кожним практичним
заняттям я готувався до нього; я придбав підручники з логіки кількох авторів.
Отже, я заслуговую на високу оцінку з цієї дисципліни.
       - Ніч завжди передує дню, отже, ніч є причиною дня.
       - Якщо хтось украв якусь річ, він намагається її сховати. Підозрюваний цю
річ сховав. Отже, він її украв.
       - Люди, які копіюють чужі підписи, є злочинцями. Гравер копіює чужі
підписи. Отже, гравер – злочинець.
       - Це судження істинне, оскільки воно було висловлено геніальною
людиною.
      - Кути бувають або гострими, або прямими, або тупими. Цей кут гострий.
Отже, він не належить ні до прямих, ні до тупих кутів.

                                      131
       - Усі прямокутники – паралелограми, бо сторони їх попарно паралельні.
Усі квадрати – прямокутники, оскільки їх кути прямі. Отже, усі квадрати –
паралелограми.
      10. Чи правильні ці доведення? Якщо ні, то з’ясуйте, які закони логіки і
правила доведення в них порушено (визначте вид помилок):
       - «Будь-яка тварина здатна мислити, оскільки вона здатна відчувати… і
людина не так уже різко відрізняється у цьому відношенні від тварини… Отже,
головною відмінністю людини від тварини є не розум, а свобода волі» (Ж.-Ж.
Руссо).
       - Я сумлінно працював над освоєнням курсу логіки. Про це свідчать такі
факти: я не пропустив жодної лекції з логіки; перед кожним практичним
заняттям я готувався до нього; я придбав підручники з логіки кількох авторів.
Отже, я заслуговую на високу оцінку з цієї дисципліни.
       - Ніч завжди передує дню, отже, ніч є причиною дня.
       - Якщо хтось украв якусь річ, він намагається її сховати. Підозрюваний цю
річ сховав. Отже, він її украв.
       - Люди, які копіюють чужі підписи, є злочинцями. Гравер копіює чужі
підписи. Отже, гравер – злочинець.
       - Це судження істинне, оскільки воно було висловлено геніальною
людиною.




                                      132
   7. СПЕЦИФІЧНІ ФОРМИ АРГУМЕНТАЦІЇ ТА ДОВЕДЕННЯ
• Парадокси, паралогізми і софізми.
    – Поняття про парадокси, паралогізми і антиномії.
    – Приклади розв’язання деяких парадоксів.
    – Софістика як логічний феномен.
    – Основні способи побудови софізмів.
• Діалог і суперечка як особливі форми доведення та аргументації
    – Діалог як специфічна форма доведення
    – Роль запитань у діалозі та правила їх формулювання
    – Суперечка, її види. Стратегія суперечок
    – Логіка та риторика. Особливості використання логічних
      методів доведення у риторичній практиці
    – Поради полемісту


7.1. Парадокси, паралогізми і софізми
7.1.1 Поняття про парадокси, паралогізми і антиномії.
      Логічні помилки, що допускаються в доказі, як і в міркуваннях узагалі
ненавмисно, називаються паралогізмами (від грец. paralogіsmos – неправильне
міркування), а навмисне невірні міркування – софізмами (від грец. sophіsma –
хитрість, вигадництво). Паралогізми і софізми відрізняються не логічними
помилками, а мотивами.
      Що стосується паралогізмів, то їх можна уникнути шляхом постійного
підвищення логічної (і загальної) культури, правильним застосуванням законів
логіки та її правил.
      Парадоксом (від грец. para – проти, doxa – думка) називається тип
міркувань, у якому без порушення логічних правил висновку доводиться певне
твердження і воно ж заперечується. Іншими словами, у парадоксальному
висновку виводяться одночасно певне висловлювання та його заперечення.
Парадокс прийнято також називати антиномією (грецького αντινομια,
буквально – протиріччя в законі; ситуація, коли в теорії доведені два судження,
які взаємно виключають одне одного, причому кожне з цих суджень виведено
переконливими з погляду даної теорії засобами).
      Парадокси мають різне походження і в більшості випадків вони пов’язані
з особливостями тієї чи іншої мови. У логіці, наприклад, вони свідчать про
обмеженість у тій чи іншій системі засобів і методів, про необхідність її
удосконалення, можливо, навіть у самих її засадах – аксіоматиці.

                                     133
      Тобто причиною парадокса є те, що в теоріях, які містять парадокси,
недостатньо з'ясовані фундаментальні поняття. Ясно, що в такому разі теорія
міркувань, що аналізуються, виявляється суперечливою, а тому в ній можна
довести будь-яке твердження. Тому виникнення в теорії або концепції парадокса
означає її «смерть». З іншого боку, виникнення парадоксальної ситуації в теорії
завжди стимулювало її удосконалення і розвиток.
      До парадоксів можна віднести і ряд суджень, у яких зіштовхуються думки,
що суперечать одна одній: «Я знаю, що я нічого не знаю», «Я переконаний, що
ніяких переконань не існує», «Абсолютним є твердження, що все відносно»
тощо.
      В цілому парадокси поділяються на логічні та семантичні. До логічних
відносяться парадокси, які були виведені ще у античній філософії й отримали
назву апорій. Ви знайомились з подібними парадоксами у курсі філософії, коли
вивчали апорії Зенона. Пізніше було сформульовано й інші подібні логічні
парадокси.
      Антиномія (суперечність закону самому собі) – це поєднання суперечних
висловлювань про предмет, які припускають однаково переконливі логічні
обґрунтування; неусувна суперечність, що мислиться в ідеї чи законі й
виявляється шляхом спроби її доказового формулювання.
      Вчення про антиномії було ґрунтовно викладено у концепції І. Канта, хоча
елементи його зустрічаються вже у вченнях Зенона Елейського, Платона,
Аристотеля тощо. Тривалий час антиномічні положення називалися апоріями.
Термін «антиномія» було введено у науковий вжиток німецьким філософом
Р. Гокленом (XVI-XVII ст.), який відкрив один з різновидів складного
скороченого силогізму, де пропущені більші засновки. Тому цей вид силогізму
носить назву гокленієвського сориту. Антиномію часто розглядають як один з
різновидів парадоксу.

7.1.2 Приклади парадоксів та можливості їх розв’язання
      З історії науки та філософії відомо, що виявлення парадоксів або антиномій
приводить до істотної перебудови всієї теорії в цілому, привертає увагу до нових
явищ і, в кінці кінців, стає стимулом для подальших досліджень. Ця особливість
з часів античності привертала увагу філософів, вони обговорювали цілу низку
парадоксів – апорій (з грець. aporia – труднощі, безвихідне положення).
Проаналізуємо деякі з них з точки зору сучасної науки, логіки та математики.
      Парадокс «Купа»: Різниця між купою піщинок і не купою – не в одній
піщині. Нехай у нас є купа зі 100 піщин. Почнемо брати від неї по 1 піщині. Ми
бачимо, що 100 піщин – купа, 99 – теж купа…, 20 – купа…, 10 – теж купа…, 3
                                      134
піщини – купа, 2 – купа, 1 піщина – купа. Отже, суть парадокса полягає в тому,
що поступові кількісні зміни (зменшення на 1 піщину) не приводять до якісних
змін.
      З точки зору сучасної логіки можна прокоментувати цей парадокс
наступним чином. Парадокс виникає тому, що порушено важливе правило
індуктивного умовиводу: метод повної математичної індукції не можна
застосовувати до об’ємно невизначених понять, яким є поняття «купа піску».
Слід згадати, що до таких об’ємно невизначених понять відносяться всі відкриті,
тобто нереєструючі поняття, які аналізувалися в темі «Поняття». Починаючи з
другої половини ХХ ст. об’ємно невизначені поняття використовуються в
підставах математики для встановлення несуперечності класичних теорій, і
властивості таких понять досліджуються точними методами. Зокрема, методами
математичної логіки можна реалізувати ситуацію, коли математичну індукцію не
можна застосовувати в загальній формі до всього натурального ряду чисел, хоча
досить багато звичайних властивостей натуральних чисел при цьому
виконується.
      Особливе місце серед логічних парадоксів належить парадоксам теорії
множин. Так, парадокс Б. Рассела (1902) викликав радикальний ефект у розвитку
методології науки. Став теоретичним джерелом проблематики нової області
пізнання – математичної логіки. Суть парадоксу пояснюється наступним чином.
Інтуїтивно поняття множини (безлічі) мислиться як сукупність елементів
певного сорту. Множини (безлічі) можна поділити на два типи. Множину, яка
включає себе в якості елемента, назвемо невласною множиною. Множину, яка
не включає себе в якості елемента, назвемо власною множиною (безліччю).
Нехай Х – це множина власних множин. Якщо Х невласна множина, то вона не
включає себе в якості свого елементу і за визначенням є власною. Якщо Х –
власна множина, то вона включає себе в якості елементу і за визначенням є не
власною. Таким чином, будь-яке припущення веде до суперечності.
      Парадокс Рассела дуже вразив сучасників саме тому, що цей парадокс
виникає на самій початковій стадії вивчення теорії множин. Проте, існують різні
шляхи запобігання парадоксів, що (хоча їх і не можна визнати остаточними чи
найбільш природними) забезпечують практичну зручність і проливають світло
як на природу парадоксів, так і на логічні зв'язки інших теоретико-множинних
принципів. Особливо успішним виявився аксіоматичний підхід до підстав теорії
множин. Так, формальна аксіоматична система Цермело−Френкеля є в даний час
самою вживаною аксіоматичною теорією, що найбільше адекватно відбиває
«непарадоксальну» частину класичної теоретико-множинної практики.

                                     135
      До семантичних парадоксів відноситься і парадокс брехуна. Перше
згадування цього парадоксу належить Евбуліду з Мілета. У оригінальному
трактуванні він викладається наступним чином. Критянин Епіменід стверджує,
що усі критяни, в тому числі і він сам, брехуни. Тоді, якщо дане твердження
хибне, то сказане ним – істина і він не брехун. Якщо ж твердження істинно, то
сказане ним хибно, тому що він брехун. Найбільш простий варіант даного
парадокса з них пов'язаний з людиною, що сказала: «Я брешу». Суть його
полягає в тому, що усупереч відомому логічному закону, відповідно до якого
твердження чого-небудь і заперечення того ж самого співвідносяться один з
одним так, що в одному з них полягає істина, а в іншому хибніть, робиться
спроба обґрунтувати можливість одночасно і ствердження і заперечення. Такий
парадоксальний висновок виходить при відповіді на питання: «чи бреше той, хто
говорить, що він бреше?» У цьому випадку, ми нібито неминуче дійдемо
висновку: «Якщо він бреше, то він говорить правду і навпаки». У більш сучасній
модифікації цей парадокс виглядає так. Припустимо, що на листі папера
написана одне єдине речення Р: «Усе написане на даному листі папера є
хибним». Потім будують міркування, згідно з яким не можна установити ні
істинність, ні хибність згаданого речення Р. Цей результат виходить наступним
шляхом.
      Припустимо спочатку, що речення Р є істиною, робиться висновок, що в
цьому випадку його треба вважати хибним, тому що в ньому стверджується, що
все написане на листі папера є хибним, а крім нього самого на папері нічого не
написано. Якщо ж виходити з того, що речення Р хибне, то ми нібито повинні
вважати його істинним, тому що, стверджуючи хибність цього речення, ми тим
самим здійснюємо заперечення його, яке можна виразити в реченні: «Хибним є
те, що все написане на даному листі, хибне». В еквівалентній позитивній формі
останнє твердження говорить: «Деяке з написаного на даному листі не є
хибним». Але оскільки на даному листі папера написано єдине речення Р, то ми
повинні вважати його не хибним і не істинним. Важливим для протиріччя, до
якого приходять у цьому міркуванні, є те, що з самого початку неявно виходять
з передумови, що зміст речення Р висловлюється про нього самого. Якщо цю
передумову відкинути, то парадокс зникає.
      Висловлювання у логічному розумінні завжди є твердженням (або
запереченням) відносно предметів, які відрізняються від самого цього
висловлювання. Предикат судження А безпосередньо висловлюється не про це
судження, а про ті предмети, які мисляться в об’ємі поняття, яке виконує



                                     136
функцію суб’єкта у даному судженні, тобто про предмети, які існують поза цим
судженням, незалежно від нього.
      Для того, щоб твердження «Будь-яке судження є або істинним, або
хибним» (А) саме стало предметом судження, ми повинні сформулювати
наступне судження «Твердження, що «Будь-яке судження є або істинним, або
хибним» є або істинним, або хибним» (В), а це судження не тотожне судженню
(А), принаймні тому, що судження (А) є загальним, а судження (В) – одиничним.
Для того, щоб судження (А) стало безпосереднім предметом, до якого
відноситься предикат судження (В), воно повинно виступати в судженні (В) не
як речення, що висловлює судження, а як найменування останнього, яке
висловлює реєструюче (закрите) поняття, що виконує функцію суб’єкта в
судженні (В).
      Це міркування відноситься і до судження «Все написане на даному листі
папера є хибним», тому що до нього може відноситися предикат «хибно» лише
тоді, коли відповідне йому реєструюче поняття «Судження «Все написане на
даному листі папера є хибним»» буде суб’єктом судження, у якому предикатом
є поняття «хибно». Отже, парадокс «брехун» виникає тоді, коли поняття, що є
суб’єктом в судженні, змішується із самим цим судженням.
      У логічних парадоксах важливу роль відіграють категорія часу і категорія
зміни: доводиться розглядати обсяги понять, що змінюються. А розгляд обсягу в
процесі його зміни – це вже аспект діалектичної логіки. Трактування парадоксів
математичної логіки і теорії множин, пов'язаних з порушенням вимог
діалектичної логіки, належить професору С.А. Яновській.
      На відміну від логічних антиномій семантичні антиномії включають такі
семантичні терміни, як «істина», «неправда», «позначає», «визначає» тощо.
Однак це розходження в значній мірі умовно. Багато семантичних антиномій
можуть бути сформульовані в логічній формі і навпаки. Семантичні антиномії не
можуть бути проведені в звичайних логіко-математичних теоріях уже тому, що
ці теорії не містять семантичних понять, потрібних для формулювання
семантичних антиномій. В цьому значенні семантичні антиномії «безпечніше»
логічних. Але тут варто мати на увазі також те, що у даний час досліджуються і
теорії, що містять поняття, потрібні для формулювання деяких семантичних
парадоксів.


7.2 Софістика як логічний феномен
     Софізм являє собою міркування, що здається правильним, але містить
приховану логічну помилку. Як правило, софізми служать для надання
                                     137
видимості істинності хибному висновку. Інакше кажучи, це особливим прийом
інтелектуального шахрайства, намаганням видати неправду за істину і таким
чином увести в оману.
       Софізми відомі ще з античності, тоді вони використовувались для
обґрунтування заздалегідь відомих нісенітниць, абсурду або парадоксальних
положень, що суперечать загальновизнаним уявленням.
       Софізм „Покритий”. На стільці сидить людина, покрита покривалом.
       - Ти знаєш людину, що сидить перед тобою?
       - Ні.
       - Цей твій батько. Значить, ти не знаєш свого батька.
       Софізм „Рогатий”. Те, що ти не губив, ти маєш; роги ти не губив, значить,
у тебе є роги.
       Софізм непізнанного знання.
       - Чи знаєш ти про що я хочу спитати?
       - Ні.
       - Чи знаєш ти, що доброчинність є добро?
       - Знаю.
       - Про це я і хотів спитати. Значить, ти не знаєш того, що знаєш.
       Всі ці і подібні їм софізми є логічно невірними міркуваннями, які видають
за правильні. Віднайти помилку і встановити її природу людині, що не
розуміється у логіці, буде непросто. Для того ж, хто знає логіку, розібратися у
характері помилки досить легко. Неважко помітити, наприклад, в софізмі
„Рогатий” обіграється двозначність виразу „те, що не губив”. Таким чином, в
даному софізмі, що має форму простого категоричного силогізму, допущена
помилка „учетверіння термінів”, середній термін („те, що не губив”) має різне
значення в більшій і меншій посилках. В одну випадку він означає „те, що мав і
не згубив”, а в іншому „те, що ти не мав і не губив”, інакше ця посилка буде
хибною. Але у другій посилці це значення вже не проходить: судження: „Роги –
це те, що ти мав і не згубив” є хибним. У софізмах „Покритий” і „Непізнанного
знання” використовується багатозначність дієслова „знати”. В питанні і відповіді
того, кого випробують дієслова „знати” використовують в значенні „узнати”, а
остаточному висновку – у власному значенні.
       Взагалі, прийом софістики полягає у тому, що ототожнюються свідомо
різні, часто принципово несхожі один на одного предмети, поняття, події. Окрім
використання багатозначності слів звичайної мови, скорочень і т. ін., софізм
нерідко будується на таких логічних помилках, як підміна тези доказу,
недотримання правил логічного висновку, прийняття хибних посилок за істинні

                                      138
і т. ін. Кажучи про ілюзорну переконливість софізмів, давньоримський філософ
Сенека порівнював їх з мистецтвом фокусників: ми не можемо сказати, як
здійснюються їх маніпуляції, хоча добре знаємо, що все робиться не так, як
здається. Ф. Бекон порівнював того, хто прибігає до софізмів, з лисицею, яка
добре петляє, а того, хто розкриває софізми, − з гончою, що вміє розплутувати
сліди.
        Отже, щоб вміти розплутувати софізми, слід знати на яких помилках вони
будуються.


7.3 Деякі способи побудови софізмів.
       1. Зловживання двозначністю слів.
       Це найбільш розповсюджена помилка в софізмах. До даного виду софізмів
відносяться усі силогізми, які хибні від того, що в них виявляється чотири
терміни – або якщо тому, що середній термін двічі береться як частковий, або
тому, що він в одній посилці вживається в одному значенні, а в другій – в іншому,
або, нарешті, тому, що терміни висновку розуміються інакше, ніж у посилках.
       Прикладами можна вважати наведені вище софізми «Покритий»,
«Непізнаного знання», «Рогатий» або «Той, хто сидить»: «Той, хто сидить, встав.
Той, хто встав, той стоїть. Отже, той, хто сидить, стоїть».
       2. Доводити не те, що слід довести.
       Цей софізм у Аристотеля називається ignoratio elenchi, тобто незнання
того, що саме слід довести для спростування міркувань супротивника. Люди
сперечаються з гарячністю і часто не розуміють один одного. Пристрасність або
несумлінність призводить до того, що супротивнику приписують твердження,
які далекі від його думки, щоб отримати перевагу в суперечці, або ж посилаються
на наслідки, які, як вважають, можна вивести з його вчення, хоча він не визнає і
заперечує їх.
       3. Припускати істинним те, що слід довести.
       Аристотель називає цей софізм передбаченням засади. Очевидно, що
передбачення засади суперечить істинному розуму, оскільки в будь-якому
умовиводі то, що слугує засадою, повинно бути більш явним і більш відомим,
ніж те, що хочу обґрунтувати.
        Наприклад, Галілей обвинуватив Аристотеля в тому, що він припускає
саме таку помилку, коли намагається довести, що Земля знаходиться у центрі
світу. Аристотель говорить: «Важкі предмети за своєю природою спрямовуються
до центру світу, а легкі віддаляються від нього. Досвід показує нам, що важкі


                                      139
предмети спрямовуються до центру Землі, а легкі віддаляються від нього. Отже,
центр Землі – той же, що й центр світу».
      Очевидно, що більша посилка цього доведення містить передбачення
засади. Ми, звісно ж, бачимо, що важкі предмети спрямовуються до центру
Землі, але звідки Аристотелю відомо, що вони спрямовуються до центру світу,
якщо він не припускає, що центр Землі – той же, що й центр світу? Адже це
висновок, який він лише намагається обґрунтувати у своєму доведенні.
      До даного софізму також відносяться усі умовиводи, в яких невідоме
доводиться через те, що так само чи навіть більш невідомо, або недостовірне –
через те, що так само чи ще більш недостовірне.
      4. Приймати за причину те, що причиною не являється.
      Цей софізм називається non causa pro causa. Він досить розповсюджений, і
потрапляють в цю оману по-різному. Перш за все, просто не знаючи істинних
причин речей.
      До наведеного софізму можна віднести й ті умовиводи, коли наводять
причини віддалені і таки, що нічого не доводять, щоб довести речі чи досить ясні
самі по собі, чи хибні, принаймні, сумнівні.
      Так, Аристотель хоче довести, що світ є досконалим за допомогою такого
доводу: Світ є досконалим, оскільки він містить тіла; тіло є досконалим, тому що
воно має три виміри; три виміри є досконалими, оскільки три суть усе; три суть
все, оскільки словом „все” не користуються, коли є лише одна річ або дві, але
лише тоді, коли їх три. За допомогою цього доводу ми доведемо, що найменший
атом так само є досконалим, як світ, тому що він, як і світ, має три виміри. Але
це зовсім не доводить, що світ є досконалим; навпаки, ми можемо сказати і,
наприклад, будь-яке тіло як таке за самою своєю сутністю недосконале і
досконалість світу полягає понад усе в тому, що він містить творіння, які не є
тілами.
      5. Неповне перерахування.
      Навряд чи э такі помилки, які б дослідники допускали би в своїх
умовиводах частіше, ніж неповне перерахування чи недосить уважне вивчення
того, яким чином щось може існувати чи відбуватися, внаслідок чого вони
роблять поспішні висновки або що річ не існує, тому що вона не існує певним
чином, хоча вона може існувати інакше, або що вона існує таким-то і таким-то
чином, хоча вона може існувати і інакше, чого вони не прийняли до уваги.
      Наприклад Гассенді для того, щоб обґрунтувати існування порожнечі,
наступним чином доводив, що рух тіл без порожнечі був би неможливим: щоб
одне тіло зайняло місце іншого, потрібно, щоб це місце було вільним у

                                      140
попередній момент, що неможливо у світі, де немає порожнечі. Але ми бачимо,
що Гассенді не врахував можливість одночасного руху двох і більше тіл, що
може привести до вивільнення місця не в попередній момент, а в той самий
момент одночасного руху.
       Сюди ж можна віднести висновки, що зроблені на засаді неповної індукції
(Відомий приклад «Усі лебеді – білі»).
       6. Судити про річ виходячи з того, що відноситься до неї лише випадково.
       Цей софізм називається fallacia accidentis. В нього впадають, коли виводять
безумовний, простий і не обмежений висновок з того, що істинно лише
випадково. Це роблять, наприклад, ті люди, які ставлять у провину
красномовству всі погані наслідки, до яких воно приводить, коли їм
зловживають і т. ін. Такого роду софізмом є умовивід епікурейців, які прийшли
до висновку, що боги повинні мати людський вигляд, оскільки з всього живого в
світі лише людина користується розумом.
       Інакше цю помилку можна інтерпретувати ще так: переходити від того, що
істинно в певному відношенні, до того, що істинно взагалі. Наприклад, селянин,
що не бачив ніяких інших будинків, окрім критих соломою, почувши, що в
містах немає солом’яних дахів, може зробити висновок, що в містах немає
будинків і їх мешканці дуже нещасні, оскільки їм ніде укритися від непогоди.
       Коли умовивід не спирається на логічний закон, зокрема, закон достатньої
підстави, і висновок не витікає з прийнятих посилок, має місце так звана
формальна помилка, яку ще називають «не витікає». Прикладом можна вважати
жартівливий доказ, який запропонував німецький фізик В. Нерст, який відкрив
третій початок термодинаміки (про недосяжність абсолютного нуля
температури) щодо завершення розробки фундаментальних законів цього
розділу фізики: «У першого початку було три автори: Майер, Джоуль і
Гельмгольц; у другого – два: Карно і Клаузіус, а у третього – тільки один, Нерст.
Отже, кількість авторів четвертого початку термодинаміки повинно
дорівнюватись нулю, тобто такого закону просто не може бути». Цей «доказ»
ілюструє ситуацію, коли між аргументом і тезою явно немає логічного зв’язку.
       Існують також інші, менш відомі софістичні помилки, які
використовуються у риториці.
       Використання софізмів характерно для тих випадків, коли беруть верх
ідеологічні чи суб'єктивні (особисті чи групові) інтереси, що спонукають людей
змінювати строгі правила логіки і порушувати правила наукової етики. Але
питання про софізми не є, однак, таким простим, як здається на перший погляд.
Бувають випадки, коли софізм виявляється своєрідною формою постановки

                                       141
глибоких, але ще не зовсім ясних проблем. У цих випадках аналіз софізму не
може бути завершеним розкриттям логічної або фактичної помилки. Це як раз
найпростіша частина справи. Складніше уяснити проблеми, які стоять за
софізмом, і таким чином розкрити джерело непевності, що створюються ним, і
пояснити, що саме надає йому видимості переконливості міркування.
      Особливістю софізму являється його подвійність. Наявність окрім
зовнішнього, ще й певного внутрішнього змісту. В цьому він подібне символу і
притчі. Взагалі ж, помилка у доказі – справа досить звичайна. Коли ми щось
доводимо, ми спираємось на нашу логічну інтуїцію, на стихійно засвоєне знання
законів логіки. Як правило, воно нас не підводить. Але в окремих випадках воно
може виявитись не надійним. Експерименти, що проводили психологи,
показують, що майже не кожен четвертий наш умовивід не спирається на закони
логіки, а значить, являється невірним. Логіку нечасто вивчають спеціально.
Навички логічного, тобто послідовного і доказового мислення, формуються й
удосконалюються у практиці міркувань. Але, як помітив англійській філософ
Ф. Бекон, вправи, не просвітлені теорією, з однаковим успіхом закріплюють як
правильне, так і помилкове.


7.4. Діалог і суперечка як особливі форми доведення та
аргументації
      Всі розглянуті раніше правила та принципи формально-логічного доказу і
аргументації можна вважати універсальними – вони використовуються людиною
як у повсякденному спілкуванні, так і у професійному або науковому пізнанні.
Але необхідно звернути увагу, що використання логічних засобів у
безпосередній комунікації між людьми має певні особливості, які ми розглянемо
далі.
      Аргументація може використовуватися у різних видах міжособистісної та
міжсуб’єктної комунікації, і її особливості у значній мірі визначаються не тільки
специфікою тієї чи іншої форми комунікації, але й, перш за все, тим, що ці форми
значно відрізняються своєю метою. Ми знаємо, що у науковому пізнанні і,
зокрема, у безпосередній комунікації між науковцями головною метою є пошук
істини. На відмінну від цього, у більшості інших видів комунікації ця мета, у
кращому випадку, є другорядною, а інколи і взагалі не ставиться. Саме мета у
конкретному випадку визначає, які логічні прийоми суб’єкт вважає можливим та
правильним використовувати у цьому випадку, а які, навпаки, він або інші
учасники спілкування вважають недоречними або навіть неприпустимими. Тому
необхідно розглянути специфіку основних форм комунікаційної взаємодії між

                                      142
суб’єктами і особливості використання формально-логічних засобів у різних
видах безпосереднього спілкування. Необхідно відмітити, що значна частина цих
різновидів спілкування, так чи інакше, використовує методи, розроблені у
риториці, тому важливо також проаналізувати специфіку використання
формально-логічних засобів у риториці.
      Основним формами безпосередньої міжособистісної комунікації, у яких
необхідні логічні засоби, можна вважати діалог у всіх його різновидах та
специфічну форму діалогу – суперечку.

7.4.1. Діалог як специфічна форма доведення
      Діалог є особливою формою комунікації, у процесі якої люди активно
взаємодіють між собою, намагаючись впевнити один одного або, навпаки,
спростувати думку співбесідника. Учасниками діалогу можуть бути не лише дві
людини, про що говорить зміст самого терміну, але й деяка група або колектив
людей, які зацікавлені у розв’язанні даного питання. Систематична постановка
питання – найважливіша особливість діалогу, зокрема, так званого
«сократівського діалогу». У курсі філософії ми знайомилися зі специфічною
формою діалогу, розробленою Сократом.
      Окрім запитально-проблемної форми діалогу, існує також гіпотетичний
метод пошуку істини, на якому базується гіпотетико-дедуктивний метод, що є
основою сучасної наукової діяльності. Він дозволяє виключити хибні
твердження і гіпотези, таким чином він дозволяє звузити коло пошуку істини.
      За допомогою здійснюваного в процесі діалогу критичного обговорення та
всебічного аналізу аргументів і контраргументів досягається взаємна згода у
розумінні того, що вважати істиною.
      Необхідно розрізняти форми діалогу, які залежать від тих цілей, які
ставлять учасники діалогу. Найбільш поширеними є наступні види діалогу:
      1. Дидактичний діалог – найпростіша форма, орієнтована на активізацію
засвоєння учбового матеріалу учнями та поступове формування самостійного
вміння формулювати питання та шукати істині відповіді.
      2. Пошуковий або дослідницький діалог – використовується для відкриття
і обґрунтування нових наукових істин. Тому в ньому використовуються не
стільки доказові умовиводи, скільки евристичні, або пошукові засоби і методів
дослідження. У пошуковому діалозі органічно поєднуються процеси відкриття і
обґрунтування істини, у ході яких виключаються найменш правдоподібні
гіпотези й здійснюється їх заміна на гіпотези, які ближчі до істини. Саме останні
й піддаються наступній перевірці, як емпіричній, так і теоретичній. Необхідно
підкреслити, що пошуковий діалог використовується на усіх стадіях наукового
                                      143
дослідження проблеми. В емпіричних науках для цього використовують
ретельний аналіз результатів спостережень і експериментів, на їх статистичну
обробку, а вже потім спираються на індуктивні узагальнення, міркування по
аналогії, статистичний аналіз даних і таким чином формулюють певні гіпотези
або наукові припущення.
      3. Діалог по аналізу та підготовці рішення використовується перед
прийняттям особливо важливих і соціально значущих рішень, пов’язаних із
важливими практичними питаннями економічної, соціальної, технічної
політики, а також при оцінці довгострокових програм суспільного розвитку.
Така підготовка і оцінка здійснюється, як правило, експертами у ході критичного
обговорення позитивних сторін і недоліків різних варіантів запропонованих
рішень. Аргументація у цьому випадку повинна виявити дві суттєві особливості
кожного з варіантів рішення. З одного боку, перевіряється, наскільки рішення
виявиться корисним для досягнення поставленої мети. З іншого боку,
перевіряється, наскільки вірогідним є досягнення такої мети з урахуванням
можливостей, засобів та умов, які існують у даний час.
      4. Судова суперечка як особлива форма діалогу спирається на
кодифіковані норми права.

7.4.2. Роль запитань у діалозі та правила їх формулювання
      Запитання є важливим елементом діалогу, від того, наскільки правильно
поставлене запитання, залежить зміст і якість відповіді на нього. Цей аспект
частково розглядався в темі «Судження», де було проаналізовано деякі форми
питань та поняття передумов питання і їх різновиди. Крім відомих вам форм
питань – сильної форми та слабкої форми – існують також інші їх види. Так, для
логіки важливим є поділ за специфікою структури запитання на запитання-
уточнення і запитання-доповнення. Можливим також є поділ запитань за
специфікою шляхів і методів їх розв’язання: виділяють інформаційні запитання,
задачі, проблеми.
      Правила, яких необхідно дотримуватись при формулюванні запитань:
      1. Запитання має бути осмисленим і коректним. Для перевірки
коректності запитання треба пересвідчитись у істинності його передумов
      2. Запитання треба формулювати якомога коротше. Складні, нечітко
сформульовані запитання утруднюють їх розуміння і пошуки відповіді на них.
      3. Складні запитання доцільно розбивати на прості.
      4. У розділових судженнях необхідно привести усі можливі альтернативи.



                                     144
     З необхідністю виконання цього правила ми вже зустрічалися у темі про
складні судження, коли знайомилися із умовними та умовно-розділовими
типами складних суджень.

7.4.3. Суперечка, її види. Стратегія суперечок
      Більшість логічних операцій, наприклад, доведення або спростування
думки, може застосовуватися за відсутності співбесідника. Та особливої
гостроти ці операції набувають в явному особистісному протистоянні – у процесі
суперечки, учасники якої змушені брати до уваги не тільки надбання логіки
(зокрема теорію доведення і спростування), а й досягнення інших наук,
насамперед психології, мовознавства тощо. Слід мати на увазі, що мистецтво
суперечки впродовж багатьох століть перебувало в компетенції риторики (теорії
ораторського мистецтва).
      Людство не може обійтись без суперечок, всі визнають, що істина
народжується в ході суперечки. Але для того, щоб суперечки не
перетворювались на сварки, вести їх треба цивілізовано, як навчає логіка.
      Суперечкою у логіці вважають таку форму діалогу, для якої характерна
відсутність єдиної думки його учасників, наявність розходжень у їх поглядах,
інтелектуальне протиборство.
      Суперечка – будь-яке зіткнення несумісних думок, під час якого кожна
сторона відстоює свою правоту. У науці бажано робити це, спираючись на
теорію і правила аргументації.
      В основі суперечки лежать, по-перше, об’єктивні протиріччя
матеріального святу і, по-друге, неоднакові потреби та інтереси людей. Думка,
для обґрунтування істинності чи хибності якої здійснюється суперечка,
називається тезою.
      Учасниками суперечки є пропонент, який висуває і обстоює думку-тезу, і
опонент, який піддає сумніву чи заперечує тезу пропонента. Можлива також
наявність третього, колективного суб’єкту суперечки – аудиторії.
      Суперечки поділяються на наступні види у залежності від мети, яку
переслідують її учасники:
      • суперечка заради істини. Учасники цієї суперечки можуть
         дотримуватися різних поглядів, проте їх об’єднує спільна мета –
         встановити й обґрунтувати істинність того чи іншого положення або
         системи думок. Вони керуються принципом «істина понад усе». У цій
         суперечці до аргументів опонента ставляться з такою ж повагою, як і до
         власних, фактично ведеться спільна копітка праця по встановленню
         істинності відповідних положень. Вона може вестися лише між людьми,
                                     145
  компетентними у відповідній галузі знань і зацікавленими у
  встановленні істини. Це найбільш адекватна форма вирішення проблем,
  питань і завдань, які виникають як у науковому пізнанні, так і у
  практичній діяльності. Така суперечка завжди пов’язана із проблемою,
  яку неможливо вирішити існуючими методам і засобами дослідження.
• суперечка заради переконання. У цій суперечці пропонент ставить за
  мету нав’язати свої переконання або ідеї іншим людям. При цьому його
  не хвилюють проблема істини та право кожної людини мати свою думку
  або погляди. Такі суперечки у наш час лиш зрідка мають приватний
  характер: пропонент, як правило, виконує роль пропагандиста ідей
  відповідних організацій. Не заперечуючи моменту об’єктивної
  необхідності у подібних процесах диференціації поглядів, слід
  відмітити, що її наслідком можуть стати дестабілізація та чвари, а не
  досягнення істини.
• суперечка заради перемоги – має ще назву еристичної суперечки. Цей
  вид суперечки базується на мистецтві переконання у правильності своєї
  думки і спростуванні думки опонента. Це тип суперечки, у якій
  ставляться не логічні задачі, не пошук істини керує тими, хто
  суперечить один одному, а психологічна потреба у самоствердженні,
  тому у цьому випадку можливо використання позалогічних методів
  ведення полеміки. Виник і удосконалювався цей вид суперечки ще у
  Стародавній Греції. Щоб відстоювати свою думку, необхідно володіти
  умінням знаходити логічні помилки у міркуваннях опонента,
  розкривати софістичні прийоми, а також психологічні й інші нелогічні
  засоби ведення полеміки. Різні прийоми відстоювання своєї думки,
  засоби спростування та виявлення хибних, помилкових чи софістичних
  методів, які може використовувати опонент, засоби ведення нечесних
  суперечок представлені як у історії евристики, так і у відповідних
  розділах риторики.
• суперечка заради суперечки – це теж скоріш проява певних
  психологічних особливостей людини, що приймає участь у суперечці,
  ніж реальний пошук істини. Учасники її знаходять насолоду у самому
  процесі протиставлення протилежних думок, пошукові переконливих
  аргументів, побудові відповідних міркувань з метою обґрунтування
  проголошених положень чи спростування думки опонента. Вони не
  цікавляться висновками, до яких доходять, і цінують понад усе сам стан
  перебування у суперечці. З точки зору потрібності чи непотрібності

                               146
         суперечки, цей її різновид є найуразливішим. Проте, як своєрідна
         «гімнастика мислення», «гра інтелекту», суперечка заради суперечки
         готує людину до життя, зокрема для тих ситуацій, коли доводиться
         захищати свої погляди і спростовувати хибні думки, які нам нав’язують
         у процесі спілкування.
      • внутрішня суперечка – це суперечка, яка здійснюється «у розумі» самої
         людини, яка ніби суперечить сама собі; результатом такої внутрішньої
         суперечки, як правило, стає прийняття певного рішення для подальшої
         практичної діяльності.
      За іншою системою поділу, скажімо, за способом їх ведення, суперечки
можна поділити на усні й письмові, а за кількістю осіб, які беруть участь у
суперечці, – на суперечку-монолог (внутрішня суперечка), суперечку-діалог
(суперечка між двома особами) і суперечку-полілог (суперечка між кількома
особами).
      Існують коректні та некоректні засоби ведення суперечки. Коректними
вважаються такі засоби, які відповідають вимогам логіки та моралі. Далі ми
розглянемо деякі засоби, що використовуються у теорії ораторського
мистецтва – риториці.
      Некоректні засоби, як правило, використовуються з метою видати хибне за
істинне, або істинне – за хибне; недостовірне – за достовірне, і навпаки. Слід
мати на увазі, що паралогізми, наприклад, не можна вважати навмисним
некоректним засобом суперечки. Натомість використання у суперечках
софістичних засобів досить поширене навіть у сучасній риториці.
      Базуючись на формальних ознаках, у логіці виділяють наступні різновиди
суперечок:
      Дискусія – публічна суперечка, яка ведеться компетентними людьми на
спеціальних зборах (симпозіуми, конференції тощо) і ставить за мету розв’язання
певної проблеми чи принаймні виявлення шляхів її розв’язання і зближення
позицій учасників суперечки.
      Полеміка – один із найпоширеніших різновидів публічної суперечки, для
якої притаманні конфронтація, протистояння, протиборство сторін; це форма
протиставлення принципово різних думок, ідей, точок зору.
      Диспут – усна публічна суперечка, яка полягає у обговоренні наукового
чи суспільно важливого питання із залученням широкого кола фахівців і
зацікавлених осіб.
      Дебати – суперечка, що здійснюється у формі обміну думками з приводу
тих чи інших теоретичних положень, подій тощо.

                                     147
7.4.4. Логіка та риторика. Особливості використання логічних методів
доведення у риторичній практиці.
        Риторика разом з логікою є тими царинами знання, що мають досить
давню історію, в тому числі й у європейському просторі. Витоки цих наук лежать
ще в античності, їх основні положення в європейській традиції були сформовані
давніми греками. Вже в той час виникали суперечки про сутність та роль
риторики та її взаємовідносини з логікою.
        Історія довела, що риторика має складні та суперечливі відносини з
логікою. Водночас риторика може одночасно бути як і частиною методології
логіки, оскільки поняття та судження мусять набувати правильної словесної
форми, так і використовуватися заради свідомого порушення законів формальної
логіки. Ця суперечливість найбільш яскраво проявляється в суперечці, де
опонентам доводиться користуватися одночасно і засобами риторики, і засобами
логіки. Свого часу ще Сократ визнавав, що риторика може використовуватися як
для доброчесних, так і для негідних цілей. Сама по собі вона не є не чимось
гарним або поганим, це просто інструмент оратора, просто корисна навичка.
        Розглянемо з цієї точки зору таку специфічну форму риторики, як так
звана «чорна риторика», що полягає у свідомому порушенні усталених правил
риторики, порушенні правил формальної логіки та використання
маніпулятивних психологічних прийомів тощо.
        Фахівець з піару Карстен Бредемаєр в своєму однойменному посібнику з
ораторського мистецтва так характеризує цей різновид риторики: «Чорна
риторика – це маніпулювання всіма необхідними риторичними, діалектичними,
еристичними прийомами для того, щоб спрямовувати бесіду в бажане русло і
підводити опонента або публіку до бажаного для нас висновку та результату.
Чорна риторика дозволяє вирішувати протиріччя, створювати основу для
взаєморозуміння, цілеспрямовано дискутувати з кожним співрозмовником —
навіть із таким опонентом, з яким важко знайти спільну мову. Просто і елегантно
одягає вона слова ланцюжка наших думок, нагадуючи собою сучасних посланців
богів, які володіють силою переконання і магією переконання — складовими
частинами могутності нашої мови... Чорна риторика є гостро відточеною зброєю
тих, хто не має у своєму арсеналі нічого іншого або бажає замаскувати стан
речей, що складається не на його користь. Чорна риторика — це одягнена в слова
домінанта переможця, переконлива завдяки послідовному використанню всіх
засобів та інструментів, доступних у мовній сфері: вербальних, паравербальних
і невербальних, тобто мовних, тілесно-мовленнєвих сигналів та сигналів, що
супроводжують мовлення.

                                     148
       Всі комунікативні технічні прийоми, методи та інструменти самі по собі
нейтральні, чесними чи нечесними вони стають залежно від мети їх
використання».
       Ретроспективу взаємозв’язку логіки та риторики можна розглядати крізь
призму трьох аспектів: аргументативного, освітянського та наукознавчого.
Аргументативний аспект постає в єдності двох складових: обґрунтування та
переконання. У теоретичному осмисленні процесів аргументації, що останнім
часом досить активно здійснюється представниками логіко-риторичного знання,
обґрунтування виступає як логічна процедура через її нормативний характер,
оскільки фіксуються правила, дотримання яких забезпечує логічну коректність
міркувань. Переконання як риторична характеристика означає, що оратору
потрібно обрати такий спосіб обґрунтування, який вплине на аудиторію. У
переконуючій складовій, на відміну від логічної, важко говорити про
нормативність як правильність, йдеться лише про ефективність. Історична
ретроспектива розвитку логіки і риторики зокрема засвідчує, що логіка
опікувалася переважно тим, яким чином певна думка обґрунтовується або
підтверджується іншими думками, а риторика тим, які чинники разом з
наведеним обґрунтуванням зумовлюють вплив певної думки на слухачів.
       Освітянський аспект взаємозв’язку логіки і риторики полягає в тому, що
протягом багатьох століть ці дисципліни вивчалися в закладах освіти. Відповідні
навчальні курси, з одного боку, висвітлювали рівень теоретичних розробок у
певний історичний період розвитку людства, а з іншого – репрезентували
„технічний” бік зазначених дисциплін як мистецтва побудови аргументації та
виголошення промов, на що зазначені дисципліни переважно й були орієнтовані.
       У другій половині ХХ ст. внаслідок бурхливого розвитку логіки і
риторики поступово виокремлюється і третій аспект у проблемі їхнього
взаємозв’язку, який можна охарактеризувати як наукознавчий. У більшій мірі цей
аспект стосується риторики, ніж логіки, оскільки науковий статус риторики
перебуває під сумнівом, особливо зважаючи на величезну кількість
різноманітних тренінгів з ораторського мистецтва, які покликані розвинути
навички публічних промов, переконання співрозмовників. Для логіки ця
проблема актуалізувалась завдяки розвитку неформальних досліджень
проблематики аргументації: з одного боку, в контексті власне теоретичних
розробок, а з іншого боку, розвитку та викладання логіки як навчальної
дисципліни, а більшою мірою в контексті таких дисциплін логічного циклу, як,
наприклад, еристика, критичне мислення тощо. Зважаючи на особливості
взаємозв’язку логіки з риторикою, можна уточнити співвідношення різних

                                     149
аспектів дослідження самої проблеми взаємозв’язку зазначених дисциплін.
Насамперед у цій проблемі слід виділити аргументативну складову, що має
сутнісне значення, з одного боку, а з іншого – підкорює собі інші складові та
аспекти. Аргументативна складова асимілює в собі не лише обґрунтування
(власне логічну характеристику) і переконання (власне риторичну
характеристику), але й наукознавчий аспект. Варто зазначити, що поява
неформальної логіки як окремого напряму сучасного логічного знання в 70-х
роках ХХ ст. якраз і була пов’язана насамперед з практикою освіти. Значні успіхи
формальної логіки завдяки застосуванню методу формалізації втілились у низку
логічних теорій, побудованих за суворими правилами. Однак питання про
прийнятність вихідних положень при цьому перебувала поза компетенцією
формальної логіки. У результаті чого подібні теорії залишились далекими від
реальних процесів спілкування, суперечки, переконання тощо. Яскравим
прикладом переорієнтації тогочасної логіки на повсякденну практику міркувань
можна вважати підручник Г. Кехена «Логіка і сучасна риторика». Він, зокрема,
демонструє, що в аналізі і побудові переконливих міркувань (cogent reasoning)
логіка та риторика тісно пов’язані. Специфіка цього підходу полягала в
практичному застосуванні принципів логіки до аналізу міркувань з політичних
та соціальних тем, а не в математичній структурі логіки. Сьогодні такий підхід
відомий під назвою «критичне мислення», а раніше ним зрідка користувалися
лише викладачі філософії.
       Розгляд взаємозв’язку логіки та риторики веде до того, що насправді ці
складові є однопорядковими, оскільки орієнтовані на практичну царину
людської життєдіяльності. Розвиток цих дисциплін в минулому й особливо на
сучасному етапі зрештою обумовлюється запитами того чи іншого суспільства
на фахівців, які вміють аргументувати свої положення, критикувати положення
опонентів, переконувати аудиторію під час публічних виступів, суспільних
дискусій, громадських слухань тощо.
       Таким чином, риторика — це інструмент в тому числі і для філософа, який
користується методами логіки. З цієї точки зору риторика необхідна для надання
логічним умовиводам матеріальної форми, і довершеність цієї форми залежить
від ораторських здібностей і майстерності філософа або логіка.

7.2.5. Поради полемісту
     Знання логіки – велика сила, та для успішного ведення полеміки одних
знань логіки недостатньо. Потрібно знати також секрети риторики – секрети
красномовства. Вмілий полеміст має бути глибоко освіченою й ерудованою
людиною, яка відзначається певними особистісними якостями, насамперед
                                      150
високою моральною і політичною культурою, довершеними естетичними
смаками тощо. Запас аргументів полеміста передбачає його енциклопедичну
освіченість, а багатство умінь і навичок – відповідний життєвий досвід.
Важливим для полеміста є його ставлення до світу, суспільства й окремої
людини, до її прав, обов’язків і свобод. Так, ведучи суперечку, потрібно постійно
пам’ятати, що й опонент має право висловлювати свої думки та захищати свої
погляди. Наслідком такого підходу стає поважне ставлення до опонента, яке є
необхідною умовою встановлення з ним контакту, без якого неможлива
продуктивна суперечка, оскільки жорстка конфронтація породжує деструктивні
наслідки. Отже, необхідно спокійно вислухати опонента, щоб зрозуміти його
точку зору, врахувати її раціональні моменти, виявити спільне для обох сторін,
що надасть можливість зблизити позиції. Слід підкреслити, що ці правила не
заважають пропоненту твердо відстоювати свою власну точку зору.
       Важливо не тільки те, що саме ми захищаємо або піддаємо критиці, але й
те, як ми це робимо. Цього і стосуються наступні конкретні поради для учасника
будь-якої полеміки або суперечки.
       Серед загальних рекомендацій слід звернути увагу на наступні особливості
побудування суперечки для досягнення ефективного її результату.
       По-перше, важливим є провокування опонента на заперечення. Це
покладає на нього «тягар» доказу і полегшує задачу полеміста.
       Ще одна важлива порада – намагатися узяти слово останнім. У цьому
випадку інші учасники не матимуть змоги заперечити вам, а ви зможете
використати знання сильних і слабких сторін їхньої аргументації у своєму
доведенні.
       Існують також загальні тактичні засоби, до яких відносять наступні:
       • ініціатива, яка дозволяє керувати ходом суперечки; проявом ініціативи
          можна вважати наступний метод: пропонент сам висловлює ймовірні
          аргументи опонента і знаходить переконливі доводи для їх
          спростування або виводить з тези опонента такі наслідки, про які той не
          здогадувався, але які не відповідають дійсності;
       • близький до вищезгаданого засіб «наступ – найкраща оборона»;
       • коректним засобом є використання аргументів опонента для
          спростування його точки зору чи захисту своєї тези;
       • ефективним є виведення раптових, несподіваних для опонента
          висновків з його тези чи аргументів, які ставлять його в безвихідь чи,
          принаймні, дезорганізують його систему аргументації;


                                      151
     • іноді в риториці використовуються засоби морального, особистісного
       тощо. впливу на учасників суперечки, такі, як «аргумент до
       авторитету», «аргумент до особи», «аргумент до публіки», «аргумент до
       жалю», «аргумент до освіченості» тощо (ці засоби у логіці не
       вважаються коректними, але припустимі при деяких типах дискусії або
       як риторичні засоби при промові).

      У риториці сформульовано основні порадами полемісту, які можуть стати
у нагоді при публічному виступі або ведені будь-якої суперечки:
      • перш за все слід вирішити, чи є суперечка необхідною у даній ситуації;
      • необхідно чітко визначити предмет суперечки і узгодити точки зору
         учасників стосовно цього предмету;
      • у процесі суперечки не можна втрачати її предмет і дозволяти роботи це
         опоненту;
      • важливо встановити мету суперечки і відповідно до неї будувати свою
         стратегію;
      • для ефективності і результативності суперечки важливою є певна
         спільність базису, вихідних передумов;
      • у ході суперечки не можна змінювати зміст і обсяг понять, якими
         оперують учасники (при цьому порушується перший формально-
         логічний закон – закон тотожності);
      • важливою передумовою успіху в суперечці є наявність достатньої
         кількості змістовних аргументів; якщо їх недостатньо, подумайте, чи
         варто починати суперечку.

                  Питання для самоперевірки теоретичних знань:
     1. Що таке софізм? Наведіть історію виникнення цього типу логічного
міркування.
     2. Які ви знаєте способи побудови софізмів? Наведіть власні приклади
побудови софізму.
     3. Що таке паралогізм? Наведіть приклади паралогізмів у навчальному
процесі.
     4. Які парадокси відомі вам з курсу філософії? Проаналізуйте їх
особливості і згадайте методи їх розв’язання.
     5. У чому полягає роль діалогу в доведенні?
     6. Які види діалогів вам відомі? Надайте їх стислу характеристику.
     7. Як співвідносяться діалог і суперечка?
     8. Надайте загальне визначення суперечки. Які види суперечок вам відомі?

                                     152
      9. Які способи ведення суперечок вважаються коректними, а які - ні?
Обґрунтуйте свою думку.
      10. Яке місце у теорії полеміки займають софізми? Надайте їх визначення
та стислу характеристику.
      11. Яку роль відіграють логічні методи побудови доведення у риториці?
      12. Які поради полемісту вам відомі?


               Завдання для перевірки практичних навичок
     1. Проаналізуйте, в чому полягають помилки у формулюванні наступних
софістичних силогізмів:
     Софізм «Крадій»: Крадій не бажає придбати нічого поганого. Придбання
доброго є доброю справою. Отже, крадій бажає тільки доброго.
     Софізм «Ліки»: Ліки вживати корисно. Чим більше користі, тим краще.
Отже, чим більше вживати ліків, тим краще.
     Силогістичні софізми:

     Прекрасна половина людства має жіночу логіку.
     Аполлон прекрасний
     Отже, Аполлон має жіночу логіку.

     Лише в спорі народжується істина.
     Ніхто не буде сперечатися, окрім дурня чи шахрая.
     Отже, лише дурень чи шахрай може досягти істини.

      2. Розробіть невеликий дидактичний діалог з дисципліна за вашою
спеціальністю.
      3. Чи можна обійтись без суперечок? Своє твердження обґрунтуйте.
      4. Запропонуйте план полеміки за питанням про необхідність курсу логіки
у вищому навчальному закладі.
      5. Наведіть приклади будь-яких софізмів (2 чи 3) та поясніть, у чому
полягає логічна невідповідність цих софізмів та як їх спростувати.
      6. Наведіть декілька прикладів коректних методів ведення суперечки та
декілька прикладів некоректних методів.




                                    153
                   РЕКОМЕНДОВАНА ЛІТЕРАТУРА
1. Арутюнов В.Х. Логіка: Навчальний посібник для економістів. К., 2000. 186 с.
2. Бандурка О., Тягло О. Курс логіки: Підручник. Київ: Літера ЛТД, 2002. 314с.
3. Бандурка О. М., Тягло О. В. (2011) Юридична логіка: підручник для студентів
   вищ. навч. закладів. Харків : Золота миля.
4. Гасяк О. С. Формальна логіка : короткий словник-довідник. – Чернівці :
   Чернівецький нац. ун-т, 2014. 200 с.
5. Гладунський В.Н. Логіка. Навчальний посібник для студентів економічних
   спеціальностей. Львів, 2004. 241с.
6. Дуцяк І. Логіка: Навч. посібник для студентів. Львів: Просвіта, 1996. 127с.
7. Жеребкін В. Логіка: Підручник. - 7-е вид. К.: Знання, 2004. 255 с.
8. Жоль К.К. Вступ до сучасної логіки. К., 1992.
9. Івін О. Логіка: Експериментальний навч. посібник для факультат. курсів
   загальноосвітних шкіл, ліцеїв, гімназій. К.: АртЕк, 1996. 231 с.
10.Ішмуратов Л.Т. Вступ до філософської логіки. К., 1997. 198 с.
11.Карамишева Н.В. Логіка (теоретична і прикладна): навчальний посібник. –
   Київ: Знання, 2011. 455 с.
12.Колотілова Н.А. Логіка і риторика: ретроспектива взаємозв’язку. Київ: Центр
   учбової літератури. 2019. 198 с.
13.Комаха Л.Г. Логічні засади аргументації у філософському знанні :
   Монографія. К. : Центр навч. літ‐ри, 2015. 173 с.
14.Конверський А.Є. Логіка: Підручн. для студ. юридич. ф-тів. К., 2004.
15.Лебедєв В.О. Логіка: Курс лекцій. Харків: УкрДАЗТ, 2013. 84 с.
16.Мозгова Н. Г. Логіка : навчальний посібник. К: Каравела, 2011. — 248 с
17. Орендарчук Г.О. Логіка: Навчальний посібник для студентів економічних та
   юридичних спеціальностей вищих навчальних закладів. – Видання друге,
   перероблене і доповнене. Тернопіль: Астон, 2008.272с.
18.Павлов В.І. Логіка у запитаннях, відповідях і аргументаціях. — К: Центр
   учбової літератури, 2008. 408 с.
19.Павлов В. І. Словник найбільш уживаних термінів з філософії, логіки, етики,
   естетики та релігієзнавства. Харків : УкрДУЗТ, 2019. 162 с.
20. Решетов О. Логіка: Навч. - метод. посіб. для студ. вищ. навчальних закладів.
   Кіровоград: Імекс-ЛТД, 2002. 52 с.
21.Руденко К. П. Логіка. К., 1976. 315 с.
22.Сумарокова Л. М. Основи логіки : навч. посіб. для юрид. вузів. Одеса : Фенікс,
   2011. 236 с.



                                      154
23.Старікова Г.Г. Конспект лекцій з курсу «Логіка» для студентів усіх
   спеціальностей. Харків: ХНУРЕ, 2019. 105 с.
24.Старікова Г.Г. Методичні вказівки до практичних занять з дисципліни
   «Логіка» для студентів усіх спеціальностей / Упоряд. О.М. Афанасьєва,
   Г. Г. Старікова. Харків: ХНУРЕ, 2017. 48 с.
25.Старікова Г.Г. Методичні вказівки до самостійної роботи дисципліни
   «Логіка» для студентів усіх спеціальностей. Харків: ХНУРЕ, 2018. 44 с.
26.Ткаченко А.А., Толок В.О. Основи науки логіки: Навч. посібн. Запоріжжя,
   2001. 256 с.
27. Тофтул М.Г. Логіка. Посібник. К.: Академія, 2003. 367 с.
28.Тоффтул М. Логіка. Словник-довідник. К.: Академія, 2012. 312 с.
29. Тягло О. В. (1998) Логіка з елементами курсу критичного мислення. Харків :
   Видавництво Університету внутрішніх справ, «Основа».
30. Тягло О. В. (2008) Критичне мислення : навчальний посібник. Харків :
   Видавництво «Основа».
31.Хоменко І.В. Логіка. Практикум. К., 2002. 214 с.
32.Хоменко І. Логіка: Підручник для студ. вищих навч. закладів. К.: Центр
   учбової літератури, 2007. 335 с.
33.Хоменко І. В. Еристика : підручник. К. : Центр правової літератури, 2008. 280
   с.
34.Цалін С.Д. Логічний словник-довідник. Х.: Факт, 2006. 122 с.
35.Цалін С.Д. Логика: Хрестоматія. Х., 2006. 864 с.
36.Чорнобай О. Л. Мистецтво суперечки, або еристика: предмет та історія -
   Львів: Інститут права та психології Національного університету «Львівська
   політехніка». 2015. 246 с.
37. Шепетяк О. Логіка. Підручник для студентів вищих навчальних закладів.
   Київ: Фенікс. 2015. 256 с.
38. Carsten Bredemeier. Black Rhetoric: The Power and Magic of the Word. 2017. 185
   p.
39. Kahane, H. and Cavender, N. 2006. Logic and Contemporary Rhetoric. The Use of
   Reason in Everyday Life. Tenth edition. Thomson Wadsworth.
40. Докази і аргументація в діловій взаємодії [Електронний ресурс]. – Режим
   доступу:       http://stud.com.ua/41181/etika_ta_estetika/etichni_normi_diskusiyi
   _argumentatsiyi




                                        155
                  СЛОВНИК ОСНОВНИХ ПОНЯТЬ

Абдукція (абдуктивний умовивід) (від лат. abduction – відвід, відхилення) –
пізнавальна процедура прийняття гіпотез, вид редуктивного висновку; полягає в
тому, що з твердження, яке є умовним висловлюванням, і висновку випливає
інше твердження.
Абстракція – (від лат. abstractio – відволікання, опущення) – результат
мисленнєвого абстрагування тих чи тих властивостей від множини властивостей
досліджуваного конкретного предмета.
Абстрагування – виділення та виокремлення в мисленні значущих ознак,
властивостей, зв’язків, відношень предметів і явищ серед множини інших ознак,
властивостей, зв'язків і відношень цих предметів і явищ.
Аналогія (загальнонаукове поняття)– відповідність, подібність, схожість
предметів або явищ за якими-небудь властивостями чи відношеннями. Аналогія
в логіці – міркування, в якому на підставі подібності предметів чи явищ в одних
ознаках або відношеннях робиться висновок про подібність їх в інших ознаках
чи відношеннях.
Антецедент (від лат. antecedens – той, що передує) – в умовному
(імплікативному) судженні «Якщо А, то В» попередній член, підстава цього
судження – складова А.
Антиномія – (від лат. anti – проти, nomos – закон) – протилежність між двома
судженнями, які взаємовиключають одне одного, але водночас 13 обидва вони
можуть бути з однаковою силою логічно доведеними в якості правильних.
Аргументація – у найбільш широкому розумінні слова це процес обґрунтування
певного положення з метою переконання в його істинності, слушності. Також під
словом «аргументація» розуміють сукупність доводів на користь якогось
положення.
 Атрибутивні судження – (від лат. attributum — додане, лат. attribuere —
надавати, наділяти, постачати) — у формальній логіці вид простого
категоричного судження, що є формою думки про встановлену належність або
неналежність властивості об'єкту пізнання. Це судження про предмет та його
ознаку. Його формула: «S є Р» або «S не є Р».
Визначення поняття – логічна операція (дія), в процесі якої розкривається зміст
поняття або значення терміна. Структура визначення передбачає: визначуване
поняття (те, що підлягає визначенню) і визначаючі поняття (ті, що визначають
визначуване).


                                     156
Гіпотеза – раціональна форма вірогідного знання, що постає у формі
припущення або положення, яке тимчасово вважається істинним, але потребує
підтвердження цієї істини чи її спростування.
Дедукція (від лат. deductio – виведення) – у широкому розумінні це така форма
мислення, коли нова думка виводиться з попередніх думок суто логічним
шляхом (тобто, за законами і правилами логіки).
Дедуктивне доведення – форма доведення, коли теза (одиничне або часткове
судження) підводиться під загальне правило
Дедуктивний умовивід – це вид міркування, в якому з одного або декількох
суджень – засновків виводять судження – висновок.
Диз’юнкція (від лат. disjunction – розділення) – логічний сполучник, який
з’єднує два або більше висловлень за допомогою сполучника «або» чи «або…,
або…» у складне судження. Ці сполучники не передбачають зв’язку між
висловленнями за змістом (смислом), а тільки за їх істинністю чи хибністю.
Розрізняють слабку (нестрогу) і сильну (строгу) диз’юнкції.
Диспарантні поняття – це несумісні поняття, обсяг яких повністю не
збігається; ці поняття абсолютно різні, або непорівнянні, у них відсутні будь-які
спільні ознаки.
Еквівалентність (від лат. aequivalentis – однаковий, рівнозначний, рівноцінний)
– логічна операція, що дозволяє з двох висловлень А та В отримувати нове
висловлення А ⟷ В.
Евристика (від грец. ευρίσκω – знаходжу) – система словесного (вербального)
навчання, коли вчитель шляхом навідних питань примушує учнів дійти до
самостійного розв’язання завдання або відповіді на поставлене питання. У давній
Греції – сукупність логічних прийомів теоретичного дослідження і відшукання
істини.
Ентимема – скорочений силогістичний умовивід з опущеним (пропущеним)
більшим чи меншим засновками, або висновком. (Напр., «Я мислю, отже, я
існую»).
Закон тотожності – один із чотирьох основних законів формальної логіки,
згідно з яким будь-яка думка рівна сама собі. Це означає, що кожна думка
(судження, поняття), що входить у структуру міркування, при повторенні має
зберігати один і той же визначений, усталений зміст. У традиційній логіці закон
тотожності записують у вигляді формул А є А; у заперечній формі: не-А є неА.
Деколи його подають формулою: А=А, тобто A тотожне А. В математичній
логіці: А → А, або: А≡А (читати: «А рівнозначне А»).



                                      157
Закон протиріччя (несуперечності) – один із чотирьох основних законів
формальної логіки, який формулюється наступним чином: не можуть бути
одночасно істинними дві протилежні думки про один і той же предмет, в одному
і тому ж відношенні. Наприклад, не можуть бути одночасно істинними такі дві
думки: « Це судження істинне» і «Це судження хибне». Символічно закон
записують так: ~(А ∧ ~А ), читати: «Невірно, що А і не А».
Закон виключеного третього – один із чотирьох основних законів формальної
логіки, згідно з яким з двох суперечливих суджень (висловлень) про один і той
же предмет, в один і той же час, в одному й тому ж відношенні одне із них –
істинне, друге – хибне, третього не дано. Його формула має вигляд: А є або В,
або не-В. У символічній логіці його записують так: А ∨ ~А.
Закон достатньої підстави – один з чотирьох основних законів формальної
логіки, згідно з яким будь-яка істинна думка має бути обґрунтованою іншими
думками, істинність яких є доведеною. Символічно закон записують формулою:
«А ← В» (читати: «якщо має місце В, то має місце А, як його підстава»).
Засновок (посилка) – судження, яке є підставою для висновку. Засновок є
неодмінною частиною будь-якого умовиводу. Визначальна вимога до засновків
– бути істинними судженнями.
Зв’язка – елемент судження, який з’єднує (або роз'єднує) суб'єкт і предикат
судження. Ствердну зв’язку позначають словом «є» («суть», коли йдеться про
множину або частину множини предметів), а заперечну – «не є » («не суть»).
Зміст поняття – відображена у свідомості сукупність властивостей, ознак і
відношень предметів і явищ, ядром якої є істотні ознаки, властивості та
відношення. Змістом поняття є усі ознаки, але коли потрібно виокремити в межах
роду характерні властивості виду предметів чи явищ, то вказують тільки істотні,
відмітні ознаки
Імплікація (від лат. implicate – тісно зв’язую) – логічна операція, за допомогою
якої з двох висловлювань утворюється умовне висловлювання «якщо…, то…».
Імплікативне судження – складне судження, в якому два судження з’єднуються
сполучником «якщо…,то…». Схема імплікативного судження: «Якщо А, то В».
Індуктивний умовивід – вид міркування, у формі якого здійснюється емпіричне
узагальнення; на підставі повторюваності ознаки у явищ окремого класу роблять
висновок про належність цієї ознаки усім явищам даного класу.
Індукція (від лат. inductio – спонукання) – В широкому розумінні – це метод
пізнання, метод мислення, за яким думка рухається від знання про одиничне,
окреме до знання про загальне; це рух думки від конкретного до загального. У
вузькому розумінні поняття «індукція» означає форму правдоподібного

                                      158
умовиводу, в якій на основі знань, відображених у засновках про окремі
предмети певної множини, дістають висновок про всю множину предметів. В
індуктивних умовиводах думка рухається від знання про окремі предмети до
знання про всю множину, клас, рід предметів. Висновок в індуктивному
міркуванні більш загальний, ніж засновки, і має імовірний (правдоподібний)
характер.
Категоричний силогізм – це вид дедуктивного міркування, засновки і висновки
якого є категоричними судженнями.
Категоричне судження – це таке атрибутивне судження, в якому стверджується
або заперечується певна ознака предмета думки у безумовній формі.
Категоричне судження належить до класу простих суджень. Його формула: «S є
(не є) Р».
Коло у визначенні – логічна помилка, що постає унаслідок порушення одного
із правил визначення, згідно з яким визначуване поняття не повинно перебувати
в залежності від визначаючого поняття. Коло у визначенні з`являється тоді, коли
визначуване поняття визначають через визначаюче поняття, і навпаки.
Різновидом помилки «коло у визначенні» є логічна помилка «тавтологія», або
«те саме через те саме» (лат. «іdem per іdem»).
Коло в доведенні – логічна помилка в обґрунтуванні, яка полягає в тому, що
істинність доводжуваного твердження (тези) обґрунтовується за допомогою
аргументу, істинність якого обґрунтовується за допомогою тези, яку необхідно
довести. Цю помилку ще називають «порочне коло» або «зачароване коло». Суть
її в тому, що теза виводиться з аргументів, а аргументи виводяться з цієї ж тези.
Ця помилка з`являться тоді, коли не дотримуються закону достатньої підстави.
Консеквент (від лат. consequens, наслідок, результат) – в умовному
(імплікативному) судженні «Якщо А, то В» другий член, наслідок цього
судження – складова В.
Контрадикторне відношення (від лат. contradictorius – той, що протирічить) –
відношення між суперечними судженнями (поняттями), які одночасно не можуть
бути істинними або хибними; із двох контрадикторних суджень (понять) – одне
і тільки одне істинне, а друге – неодмінно хибне.
Контрарне відношення – відношення між контрарними або протилежними
судженнями (поняттями), які одночасно не можуть бути істинними (якщо одне
істинне, то друге (протилежне) хибне), проте вони можуть бути одночасно
хибними.
Контрарна (діаметральна) протилежність (від лат. contrarius - протилежний)
– логічне відношення між двома порівнянними судженнями, які не можуть бути

                                      159
одночасно істинними, але можуть бути одночасно помилковими, тому що між
ними завжди є третій, проміжний варіант.
Кон’юнкція (від лат. conjangere – об’єднувати) – логічна операція об’єднання
простих суджень за допомогою логічного сполучника, який позначається знаком
«∧» (або &).
Лематичний силогізм – умовно-розподільний силогізм, у котрому більший
засновок є судженням умовним, а менший — розподільним.
Логіка (від давньогрець. λογική, також пов’язане з λόγος – слово, значення,
думка, мова) – розділ філософії, який досліджує закони та правила мислення,
способи пізнання й умови істинності знань і суджень, найпростіші форми,
принципи та методи правильного міркування.
Математична логіка – розділ математики, який вивчає мислення за допомогою
числень, застосовуючи математичні методи та спеціальний апарат символів.
Предметом математичної логіки є математичні теорії в цілому, які вивчаються за
допомогою логіко-математичних мов. Математична логіка, по суті, є
формальною логікою, яка вивчає акти мислення (поняття, судження, умовиводи,
доведення) з точки зору їх форми, логічної структури, абстрагуючись від їх
конкретного змісту.
Модальність суджень (від лат. modus – міра, спосіб) – це оцінка висловлювання,
яка проголошена з певної точки зору. Модальні оцінки виражаються за
допомогою понять «необхідно», «ймовірно», «можливо», «доведено»,
«обов’язково» тощо. Виділяють об’єктивну модальність та логічну модальність.
За об’єктивною модальністю судження поділяють на: (1) судження можливості;
(2) судження дійсності; (3) судження необхідності. За логічною модальністю
судження поділяють на: (1) судження проблематичні (ймовірні); (2) судження
достовірні.
Модуси категоричного силогізму – це різновиди фігур силогізму, які
відрізняються одна від одної кількісною та якісною характеристиками суджень,
котрі складають їх засновки і висновок. Модуси позначаються трьома великими
латинськими літерами, що відповідають типам суджень, які складають силогізм.
Наприклад, якщо більший і менший засновки, а також висновок є
загальностверджувальними судженнями, то цей модус позначається наступним
чином: ААА (літери відповідно означають більший засновок, менший засновок і
висновок).
Обсяг поняття – це сукупність предметів або явищ, яка мислиться в понятті; це
коло предметів, на котрі поширюється дане поняття.



                                     160
Предикат судження (від лат. praedicatum – проголошувати, заявляти,
присуджувати) – це частина судження, у якій фіксується поняття про певну
властивість предмета думки (суб’єкта судження), наявність якої в ньому
стверджується або заперечується. Позначається предикат літерою Р.
Риторика (від грець. rhetoric – ораторське мистецтво) – це наука про способи
переконання і ефективні форми впливу на аудиторію з врахуванням її
особливостей. Це мистецтво вивчає методику створення тексту, визначає його
структуру, яка буде найпридатнішою для зрозумілого й аргументованого
викладення думки.
Середній термін силогізму – це поняття, яке входить до обох засновків і
відсутнє у висновку. Позначається середній термін літерою М. Він виконує роль
сполучної ланки між більшим і меншим термінами, завдяки йому стає можливим
із двох суджень-засновків вивести третє судження-висновок, яке є новим
знанням.
Силогізм (від грець. συλλογισμός — міркування) — міркування, що складається
з трьох простих атрибутивних висловлювань: двох засновків і одного висновку.
Засновок силогізму поділяють на більший (який містить предикат висновку)
і менший (який містить суб'єкт висновку). За положенням середнього терміну
силогізми поділяють на фігури, а останні за логічною формою засновків і
висновку — на модуси.
Символічна логіка – сучасний етап розвитку логіки, який характеризується
широким використанням математичних методів. Символічною сучасна логіка
називається тому, що формальний метод, який лежить в її основі, передбачає
представлення об’єктів вивчення за допомогою символів або символічних
конструкцій. Отже, методологічною програмою символічної логіки є розробка
знакових систем, зокрема, у вигляді символьних конструкцій.
Суб’єкт судження – це поняття про предмет думки. Суб’єкт – не сам реальний
предмет дійсності, а поняття про нього, це поняття і є предметом судження.
Суб’єкт позначається літерою S.
Судження – це форма мислення, в якій дещо стверджується або заперечується
про предмет думки; це форма мислення, яка розкриває зв'язок між предметом і
його ознакою.
Терміни судження – термінами судження називають суб’єкт і предикат
судження. Терміни судження вважаються логічними змінними.
Традуктивний умовивід – це умовивід за аналогією, у якому на підставі
подібності двох предметів в одних ознаках робиться висновок про їх подібність
і в інших ознаках. Це один з найдавніших видів опосередкованого знання.

                                    161
Умовивід – це форма мислення, за допомогою якої з одного або кількох
суджень-засновків виводиться нове судження – висновок. Термін «умовивід»
може використовуватись у двох значеннях: по-перше, під умовиводом
розуміють мисленевий процес виведення нового знання з відомих вже знань-
суджень; по-друге, так називають і саме нове судження як наслідок розумової
операції. Завдяки умовиводу стає можливим продукування вивідного знання, яке
неможливо отримати безпосереднім, зокрема, емпіричним шляхом.
Фігури категоричного силогізму – це форми силогізму, які відрізняються
розташуванням середнього терміну в засновках. Існує чотири фігури силогізму.




                                    162
                              Навчальне видання




                                   ЛОГІКА

                             Навчальний посібник

          для студентів усіх спеціальностей денної форми навчання




     Упорядник:              Г. Г. Старікова

     Відповідальний випусковий        В. І. Штанько

     Редактор                Б. Косіковська




     План      , поз.
Пiдп. до друку          Формат 6084 1/16. Спосіб друку – ризографія.
Умов.друк.арк.        Облiк. вид.арк.   Тираж прим.
Зам. №         Цiна договiрна.

                ХНУРЕ. Україна. 61166, Харків, просп. Науки, 14

                     Віддруковано в навчально-науковому
                   видавничо-поліграфічному центрі ХНУРЕ
                        61166, Харків, просп. Науки, 14




                                     163
 МIНIСТЕРСТВО ОСВIТИ І НАУКИ УКРАЇНИ

ХАРКIВСЬКИЙ НАЦІОНАЛЬНИЙ УНIВЕРСИТЕТ
          РАДIОЕЛЕКТРОНIКИ




       МЕТОДИЧНІ ВКАЗІВКИ
      ДО ПРАКТИЧНИХ ЗАНЯТЬ
      З ДИСЦИПЛІНИ «ЛОГІКА»

     для студентів усіх спеціальностей




                             ЗАТВЕРДЖЕНО
                             кафедрою філософії.
                             Протокол № 15
                             від 27.06.2022




               ХАРКIВ 2022
      Методичні вказівки до практичних занять з дисципліни «Логіка» для
студентів усіх спеціальностей / Упоряд. Г. Г. Старікова.– Харків: ХНУРЕ,
2022 – 67 с.




Упорядник: Г.Г. Старікова


Рецензент: Л.А. Тіхонова, к.філос.н., проф. каф. філософії




                                    2
                                                   ЗМІСТ

Загальні положення ...................................................................................... 4

Мета і завдання дисципліни .........................................................................5

Тематичний план ......................................................................................... 6

Програма вивчення дисципліни .................................................................. 8

Тема 1. Предмет і значення логіки ............................................................ 9

Тема 2. Поняття ............................................................................................15

Тема 3. Судження .........................................................................................24

Тема 4. Умовиводи ....................................................................................... 36

Тема 5. Аргументація і доказ ...................................................................... 48

Тема 6. Логіка і мистецтво спілкування ................................................... 54

Питання для підготовки до заліку ............................................................. 61

Рекомендована література ........................................................................... 63




                                                        3
                       ЗАГАЛЬНІ ПОЛОЖЕННЯ

      Логіка – одна з найдавніших галузей наукового знання, це суттєвий
загальнокультурний феномен від початку її виникнення як науки. Роль
логіки у сучасному світі важлива і багатогранна. Зокрема, вона допомагає
виробляти дисципліну мислення, тому що стихійно сформована логіка
ніколи не може замінити свідомо засвоєних знань законів і форм мислення.
      Рівень розвитку логіки постійно дається взнаки у всіх сферах
наукового пізнання, а в кінцевому підсумку – і в практиці. Історія свідчить
про нерозривний зв'язок логіки з іншими науками, прогресом техніки і
технології. Особливо переконливо цей зв'язок виявляється у наш час. Так,
засновник кібернетики Н. Вінер вважав, що виникнення кібернетики було б
неможливим без сучасної логіки. Автоматика і електронно-обчислювальна
техніка, що застосовуються в кібернетиці, використовують алгебру логіки,
а в керуючих системах важливу роль відіграють релейно-контактні схеми,
які моделюють логічні операції.
      Курс «Логіка» спрямований на формування у студентів системного
погляду на світ. Необхідність знання логіки пов'язано з тим, що вона
досліджує загальнолюдські закони мислення, які діють у всіх галузях науки.
Висока логічна культура сприяє прогресу в усіх сферах життя людини.
      У курсі розглядаються такі форми логічного мислення, як поняття,
судження, умовивід, закономірності їх побудови і вірного використання для
отримання істинного висновку. Також аналізуються формальні та змістовні
правила міркування, необхідні у процесі мислення на будь-яку тему.
      Приділяється увага специфіці доведення та спростування, а також
аналізу основних помилок, які виникають у цих процесах. Студенти
знайомляться з поняттям і особливостями софістичного мислення та
можливостями його використання у процесі дискусії.
      Отримані знання можуть бути застосовані при аналізі. як суто
наукових, так і практичних проблем, що виникають в процесі людської
діяльності. Знання, отримані в курсі філософії, студенти зможуть
використовувати як у процесі навчання, так і у подальшій професійній
діяльності.




                                    4
                 МЕТА І ЗАВДАННЯ ДИСЦИПЛІНИ

      Метою курсу «Логіка» є формування системи знань про основні
категорії, закони і форми логічного мислення.

     Завданням дисципліни є вивчення основних понять і термінів логіки:
набуття навичок правильно формувати думки, уміння логічно й
аргументовано доводити істину або спростовувати хибні положення.

     За результатом вивчання дисципліни «Логіка» студенти повинні:

     – ЗНАТИ:
     • зміст науки логіки, її призначення і функції;
     • форми і закони логіки;
     • основні форми мислення (поняття, судження, умовивід) та їх
        види;
     • правила умовиводу і доказу.

     – ВМІТИ:
     • правильно використовувати форми і закони логіки при побудові
        умовиводу і доказу в письмовій і усній мові;
     • визначати істинність або хибність суджень та умовиводів за
        допомогою логічних правил;
     • логічно обґрунтовано приймати участь в дискусії;
     • робити логічний аналіз текстів і усних висловлювань.

     – ВОЛОДІТИ:
     • навичками аргументованого обґрунтовування своїх поглядів за
        допомогою свідомого застосування отриманих знань з логіки;
     • прийомами доведення та спростування;
     • навичками формулювання запитань і коректних відповідей;
     • основними риторичними прийомами.




                                  5
                        ТЕМАТИЧНИЙ ПЛАН

                        Змістовий модуль 1.
  Предмет і значення логіки. Поняття як основа формальної логіки.

      Тема 1. Предмет логіки.
      Визначення логіки як науки. Історія розвитку логіки. Абстрактне
мислення і його характерні особливості. Поняття про форму мислення.
Основні формально-логічні закони. Істинність і формальна правильність
міркування.
      Тема 2. Поняття.
      Визначення поняття. Зміст поняття. Обсяг поняття. Закон оберненого
відношення між змістом та обсягом поняття. Види понять. Логічні
відношення між поняттями. Логічні операції над поняттями. Вирішення
логічних задач і вправ.

                         Змістовий модуль 2.
                        Судження та умовивід.

      Тема 3. Судження.
      Загальна характеристика судження. Судження і речення. Види
суджень. Атрибутивні судження. Логічні відношення між атрибутивними
судженнями. Судження з відношеннями. Судження існування. Модальні
судження. Види складних суджень. Виклад складних суджень мовою логіки
висловлювань. Логічні відношення між складними судженнями. Вирішення
логічних задач і вправ.
      Тема 4. Умовивід.
      Загальна характеристика умовиводу. Висновки логіки висловлювань:
типологія правил висновку; обґрунтування правил висновку; метод
аналітичних таблиць; умовиводи логіки висловлювань у традиційній логіці.
Висновки із категоричних висловлювань: безпосередні умовиводи; простий
категоричний силогізм; силогістика та метод аналітичних таблиць.
Недедуктивні умовиводи: індуктивні умовиводи; аналогія. Вирішення
логічних задач і вправ.


                                   6
                        Змістовий модуль 3.
                   Аргументація. Основи риторики.

     Тема 5. Доказ і аргументація.
     Поняття доведення. Структура доведення. Види доведення.
Спростування. Правила доведення і спростування: правила і помилки
стосовно тези; правила і помилки стосовно аргументів; правила стосовно
демонстрації. Вирішення логічних задач і вправ.
     Тема 6. Логіка і мистецтво спілкування.
     Діалог як специфічна форма висловлювання. Запитання та правила їх
формулювання. Види відповідей. Стратегія і тактика у суперечках. Коректні
та некоректні прийоми у суперечках. Елементи риторики. Мистецтво
полеміки. Основні поради полемісту.




                                   7
              ПРОГРАМА ВИВЧЕННЯ ДИСЦИПЛІНИ

                                                        Кількість годин
                                                            у тому числі




                                                                               Самостійна
                                                                   Практичні
                                               Усього
        Назви змістових модулів і тем




                                                                    заняття

                                                                                 робота
                                                          Лекції
                          Змістовий модуль 1.
  Предмет і значення логіки. Поняття як основа формальної логіки
Тема 1. Предмет логіки.                        12  2     2      8
Тема 2. Поняття.                               12  2     2      8
Домашня контрольна робота                       4               4
Разом за змістовим модулем 1                   28  4     4     20
                          Змістовий модуль 2.
                         Судження та умовивід
Тема 3. Судження.                              16  4     2     10
Тема 4. Умовивід.                              16  4     2     10
Тестування                                      2               2
Разом за змістовим модулем 2                   34  8     4     22
                          Змістовий модуль 3.
                    Аргументація. Основи риторики
Тема 5. Доказ і аргументація.                  14  4     2      8
Тема 6. Логіка і мистецтво спілкування.        12  2     2      8
Тестування                                      2               2
Разом за змістовим модулем 3                   28  6     4     18
                                  Усього годин 90  18   12     60

      У процесі вивчення дисципліни застосовуються такі методи
поточного контролю як усне опитування, контрольна робота, тестування,
домашня контрольна робота. Підсумковим контролем вивчення дисципліни
є залік.




                                  8
              ТЕМА 1. ПРЕДМЕТ І ЗНАЧЕННЯ ЛОГІКИ

                    План практичного заняття
    1. Чуттєва і раціональна форми пізнання. Специфіка раціональної
форми пізнання
    2. Предмет науки логіки.
    3. Історія логічних вчень.
    4. Поняття логічної форми думки.
    5. Основні логічні закони.
    6. Значення логіки.

      1. Чуттєва і раціональна форми пізнання. Специфіка
раціональної форми пізнання.
      З курсу філософії вам відомо, що пізнання світу здійснюється в двох
формах: чуттєве і раціональне, абстрактно-логічне пізнання. Кожне з них, в
свою чергу, підрозділяється на ряд форм.
      Чуттєве пізнання протікає в таких формах, як відчуття, сприйняття і
уявлення, які забезпечують пізнання зовнішнього, одиничного на рівні
явищ. Логіка не вивчає чуттєві форми пізнання (хоча там теж відображена
природна логіка), вона досліджує форми абстрактного мислення.
      Раціональне (абстрактно-логічне) пізнання здійснюється в таких
формах, як поняття, судження, умовивід. Воно носить узагальнений і
опосередкований характер, дозволяє осягнути закономірності і проникнути
в сутність досліджуваних явищ і об'єктів, нерозривно пов'язане з мовою.
Мова виступає як безпосередня дійсність думки, за допомогою слова мова
надає нашим думкам визначеність. Завдяки мові думка постає як
інформація, яка накопичується і передається з покоління в покоління для
подальшого використання. Мова дозволяє висловити думку в абстрактній
формі, відволікаючись від конкретних форм і властивостей реальних
предметів, що необхідно для розвитку теоретичного знання.
      Зверніть увагу, що мова може бути як стимулом і помічником для
мислення, так і перешкодою для правильної (істиної) думки. Наведіть
приклади ситуацій, коли мова заважає точному вираженню думки або
спотворює її.
      Необхідно пам'ятати, що, незважаючи на тісний зв'язок мови і
мислення, вони представляють собою різні явища і досліджуються різними
науками. Назвіть науки, які вивчають мову, і визначте специфіку її вивчення
в цих науках.



                                    9
      2. Предмет науки логіки.
      Логіка – це наука про закони, форми і прийоми мислення,
здійснюваного за допомогою мови.
      Мислення вивчається багатьма науками – психологією, філософією,
фізіологією вищої нервової діяльності, когнитологією. Предметом вивчення
логіки є форми мислення, закони вивідного знання, закони зв'язку між
висловлюваннями, форми правильного судження, правила отримання
істинного знання, методи оперування думками. Логіка вивчає те спільне, що
пов'язує думки в їх русі до пізнання істини.

      3. Історія логічних вчень.
      Логіка – одна з найдавніших наук. Вона виникла в рамках філософії
близько 2,5 тис. років тому в працях давньогрецького філософа Аристотеля,
який вперше систематизував форми і правила мислення. Він створив перші
великі твори з логіки, об'єднані згодом під загальною назвою «Органон».
Логіка, основи якої заклав Аристотель, носить назву традиційної
формальної логіки.
      З середини XVIII ст. на базі формальної логіки починає розвиватися
математична (символьна) логіка. Сутність математичної логіки в тому, що
вона «з предмету свого є логіка, а за методом – математика».

      4. Поняття логічної форми думки.
      Слід звернути увагу на відмінність понять «зміст думки» і «форма
думки», «форми мислення» і «закони мислення». Зміст думки становить
відображуваний в думці зв'язок предметів і явищ дійсності (тобто має місце
відповідність змісту думки предмету думки). Логіка не вивчає зміст думок,
вона вивчає форми думки – способи з'єднання частин мислимого змісту,
того, як частини мислимого змісту розташовані одна щодо іншої.
      Перехід від однієї форми думки до іншої, при збереженні правильного
логічного зв'язку між частинами мислимого змісту, забезпечується
дотриманням законів логіки.

      5. Основні логічні закони.
      Формально-логічні закони – це зв'язок між думками, при якому
істинність одних з необхідністю обумовлює істинність інших думок.
Логічні закони відображають загальні, внутрішні, необхідні, суттєві зв'язки
між думками і їх елементами. Саме дотримання логічних законів робить
мислення правильним, тобто здатним досягати істинного знання при
виконанні ряду умов, з якими ви ознайомитесь у наступних темах.


                                    10
     Вам необхідно знати чотири основних формально-логічних закони:
        • перший закон – закон тотожності;
        • другий закон – закон несуперечності;
        • третій закон – закон виключеного третього;
        • четвертий закон – закон достатньої підстави;
     Зверніться до матеріалу лекцій і згадайте сутність цих законів.
     Інформацію про інші закони формальної логіки ви можете знайти у
конспекті лекцій та методичних вказівках до самостійної роботи з логіки.

     6. Значення логіки.
     Вивчення логіки розвиває ясність і чіткість мислення, здатність точно
формулювати предмет думки, уважність, ретельність, акуратність,
дисципліну мислення, переконливість суджень, вміння абстрагуватися від
конкретного змісту і зосередитися на структурі своєї думки.


                     Теми рефератів, доповідей
     •   Логіка і мислення
     •   Мислення і мова
     •   Логіка і сучасні штучні мови
     •   Історія виникнення і розвитку логіки
     •   Логіка Аристотеля
     •   Символьна логіка
     •   Сучасна математична логіка
     •   Види сучасних логік
     •   Нечітка логіка
     •   Значення логіки у житті людини і суспільства

                      Питання для самоперевірки
                           теоретичних знань
     1. Як пов’язані мова, мислення і логіка?
     2. Надайте визначення формальної логіки.
     3. Яку структуру має логіка?
     4. Що ви знаєте про історію логіки?
     5. Які види сучасної логіки вам відомі?
     6. Які базові формально-логічні закони вам відомі? Надайте їх стислу
характеристику.
     7. Яке значення має логіка у житті людини та суспільства?


                                   11
       8. Чи може правильне міркування мати хибний висновок? Якщо так,
то за якої умови?
                          Завдання для формування
                            практичних навичок
       1. Наведіть кілька прикладів речень, у яких термін «логіка» має різне
значення.
       2. З’ясуйте, які міркування є істинними, а у яких наявні фактичні або
логічні помилки:
       - «Є три типи темпераментів: сангвінічний, флегматичний і
холеричний. Встановлено, що мій темперамент не належить ані до
сангвінічного, ані до флегматичного. Отже, він холеричний».
       - «Усі квадрати мають рівні діагоналі. Дана геометрична фігура має
рівні діагоналі. Отже, вона належить до квадратів».
       - «Студент Н. заслуговує на позитивну оцінку з логіки, оскільки він
кілька разів прочитав підручник із цієї дисципліни».
       - «Ця тварина – ссавець, оскільки всі ссавці дихають киснем».
       3. З’ясуйте, чи порушуються вимоги закону тотожності при
ототожненні наступних понять:
       - «найдовша у світі ріка» і «найдовша ріка США»;
       - «квадрат» і «прямокутний ромб»;
       - «романс» і «лірична пісня»;
       - «столиця України» і «Київ».
       4. Поміркуйте, чи дотримуються закону тотожності у відповідях на
такі запитання; свої висновки обґрунтуйте:
       - Ви підготовлені до екзамену? Я готувався.
       - Ви громадянин якої держави? Я українець.
       - Яку найвищу гору ви знаєте? Говерлу.
       - Скільки років прожив Гегель? Він помер у 1831 році.
       5. Подумайте, чи порушується закон тотожності у наступних
міркуваннях; свої твердження обґрунтуйте:
       - Те, чого я не маю, я втратив. У мене не має хвоста. Отже, я втратив
хвіст.
       - «Штани» - це слово. Штани – одяг. Отже, одяг – це слово.
       6. Подумайте, чи можуть бути одночасно істинними такі судження;
свої твердження обґрунтуйте:
       - «Деякі метали не тонуть у воді» і «Деякі метали тонуть у воді»;
       - «Всі люди мають свідомість» і «Люди мають свідомість»;
       - «Ця людина геніальна» і «Ця людина має погану механічну пам’ять»;
       - «Усі примати - хребетні» і «деякі примати - хребетні»;


                                    12
      - «Жоден примат не літає» і «Деякі примати не літають»;
      7. Наведіть приклади кількох пар суджень, які не можуть бути
одночасно істинними.
      8. Визначте, які з перелічених суджень не можуть бути одночасно
хибними (обґрунтуйте своє твердження):
      - «Це слово чоловічого роду» і «Це слово середнього роду».
      - «Земля обертається навколо Сонця» і «Сонце обертається навколо
Землі».
      - «Казки пишуть для дітей» і «Казки пишуть для дорослих».
      - «Деякі таємничі явища природи розгадані» і «Деякі таємничі явища
природи не розгадані».
      9. Наведіть кілька прикладів порушення закону виключеного
третього.
      10. Поміркуйте, в яких з перелічених прикладів порушено закон
достатньої підстави (обґрунтуйте своє твердження):
      - «Я кілька разів прочитав підручник з логіки, а тому заслуговую на
позитивну оцінку з цієї дисципліни».
      - «Квадрат – це чотирикутник, а тому є прямокутним ромбом».
      - «Усі квадрати – прямокутні ромби, а тому всі прямокутні ромби є
квадратами».


                       Рекомендована література
                             Основна література
1.   Арутюнов В.Х. Логіка: Навч. посібн. для економістів [Текст] /
     В.Х. Арутюнов. – К: КНЕУ, 2000. – С. 4 – 18.
2.   Гладунський В.Н. Логіка. Навч. посібн. для студ. екон. спец. [Текст] /
     В.Н. Гладунський. – Львів, 2004. – С. 4 – 25.
3.   Ткаченко А.А. Основи науки логіки: Навч. посібн. [Текст] /
     А.А. Ткаченко, В.О. Толок. – Запоріжжя, 2001. – С. 5 – 21.
4.   Тофтул М.Г. Логіка [Текст] / М.Г. Тофтул. – К., 2003. – С. 4 – 19.
5.   Хоменко І.В. Логіка: теорія та практика [Текст] / І.В. Хоменко. — К:
     Центр учбової літератури, 2010. —С. 4 – 25.
6.   Старікова Г.Г. Методичні вказівки до практичних занять з дисципліни
     «Логіка» для студентів усіх спеціальностей [Текст] / Упоряд. О.М.
     Афанасьєва, Г. Г. Старікова. – Харків: ХНУРЕ, 2017 – С. 8-11.
7.   Старікова Г.Г. Конспект лекцій з курсу «Логіка» для студентів усіх
     спеціальностей [Текст] / Г.Г. Старікова. – Харків: ХНУРЕ, 2019 . – С. 5-
     24.

                                      13
                          Додаткова література
1.   Бандурка О., Тягло О. Курс логіки: Підручник [Текст] / О. Бандурка,
     О. Тягло. – Київ: Літера ЛТД, 2002. – 314 с.
2.   Жеребкін В. Є. Логіка [Текст] / В. Є. Жеребкін. -6-е вид., стер. − Київ:
     Т-во "Знання", КОО. − 2003. − 255 с.
3.   Конверський А.Є. Логіка (традиційна та сучасна): Підручн. для студ.
     юридич. ф-тів [Текст] / А.Є. Конверський. – К: Центр навчальної
     літератури, 2004. – 298 с.
4.   Мозгова Н. Г. Логіка : навчальний посібник [Текст] / Н.Г. Мозгова. —
     К: Каравела, 2011. — 248 с.
5.   Павлов В.І. Логіка у запитаннях, відповідях і аргументаціях [Текст] /
     В.І. Павлов. — К: Центр учбової літератури, 2008. — 408 с.
6.   Шепетяк О. Логіка. Підручник для студентів вищих навчальних
     закладів / Олег Шепетяк. – Київ: Фенікс, 2015. – 256 с.




                                    14
                           ТЕМА 2. ПОНЯТТЯ

                     План практичного заняття
     1. Поняття як базова структура мислення.
     2. Зміст і обсяг поняття. Закон зворотних відносин між змістом і
обсягом поняття.
     3. Види понять.
     4. Логічні відносини між поняттями.
     5. Операції над поняттями.

      1. Поняття як базова структура мислення
      При вивченні першого розділу теми вам необхідно звернути увагу на
наступні питання: особливості понятійної форми мислення; вираз понять в
мові; ознаки предметів і їх види: необхідні і випадкові, суттєві і несуттєві.
      Поняттям називається форма думки, яка відображає предмети в їх
суттєвих і загальних ознаках.
      Пізнання об'єктивних законів природи і суспільства здійснюється за
допомогою понять і в поняттях. Поза загальних понять неможливо було б
сформулювати жодного закону, неможливо було б виділити предметну
область тієї чи іншої конкретної науки, створити наукові теорії.
      Мовною формою вираження понять є слово або група слів. При
нерозривному зв'язку поняття і слова їх не можна ототожнювати. Слово –
це ім'я предмета. З іншого боку, одні й ті ж поняття мають різні форми
вираження в різних мовах, а часто в рамках однієї природної мови. Про це
свідчать такі явища, як синонімія та омонімія. Наприклад, слово «гіпербола»
означає певну криву у геометрії, в одному випадку, і стилістичне
перебільшення у мистецтві, в іншому.

Вправа 1.    Підберіть кілька понять, пов'язаних зі студентським життям,
             які виражені в мові:
                         а) одним словом
                         б) групою слів.
Вправа 2.    Підберіть синоніми до наступних слів:
                         холод,
                         дитина,
                         завірюха.




                                     15
      2. Зміст і обсяг поняття. Закон зворотних відносин між змістом і
обсягом поняття
      При підготовці цього питання зверніть увагу на те, що подібність або
відмінність предметів виражається у подібності або відмінності їх ознак.
Ознаки, які виражають сутність предметів, яка відрізняє їх від предметів
інших видів, називаються істотними ознаками.
      Зміст поняття розкривається як сукупність істотних ознак предметів,
відображених в понятті. Так, зміст поняття «студент» розкривається через
такі суттєві ознаки, як «бути учнем вузу», «оволодівати знаннями за певною
спеціальністю».
      Крім змісту, поняття мають і обсяг. Обсяг поняття включає предмети
або їх сукупності, які володіють ознаками, що складають зміст даного
поняття. Наприклад, обсяг поняття «студент» складають всі учні вищих
навчальних закладів.
      Зміст і обсяг поняття пов'язані законом зворотного відношення: чим
більший обсяг поняття, тим менше його зміст, і навпаки.
      Візьмемо, наприклад, два поняття – «студент» і «студент ХНУРЕ».
Обсяг першого поняття більше обсягу другого, тому що студентів взагалі
більше, ніж студентів ХНУРЕ. А зміст другого поняття ширше змісту
першого, тому що, крім основної ознаки «бути учням вузу», тут додається
ще специфічна ознака «навчатися в ХНУРЕ». Таким чином, поняття
«студент» є родовим відносно поняття «студент ХНУРЕ», яке, у свою чергу,
є видовим стосовно першого поняття.
 Вправа 3. Встановіть відносини між обсягом і змістом таких понять:
                        1. Планета – планета сонячної системи;
                        2. Столиця Франції – столиця;
                        3. Автомобіль – вантажівка;
                        4. Молодіжна організація – екологічна організація.
 Вправа 4. З наведених нижче понять побудуйте такі ряди, в яких
                 а) кожне наступне поняття було б родовим по відношенню
                     до попереднього:
                             – програміст
                             – телефон samsung
                             – Юлій Цезар
                             – ректор університету
                     Наприклад: ректор університету – ректор – людина.
                б) кожне наступне поняття було б видовим по відношенню
                   до попереднього:
                           – тварина
                           – спорудження
                           – механізм
                           – людина


                                   16
     3. Види понять
     Ви повинні знати, що поняття поділяються за обсягом на наступні
види: реєструючі і нереєструючі, загальні та одиничні, пусті й непусті,
збиральні і незбиральні.
     За змістом поняття поділяються на: конкретні і абстрактні, відносні і
абсолютні, позитивні і негативні.
     В результаті вивчення видів понять ви повинні вміти давати їм логічну
характеристику, тобто вказати вид поняття за обсягом і змістом.
     Наприклад, «працьовитість» – поняття нереєструюче, загальне,
незбиральне, непорожнє, абстрактне, абсолютне, позитивне.

Вправа 5.    Дайте логічну характеристику наступних понять:
                          – наука,
                          – доброта,
                          – начальник,
                          – закон Ома,
                          – місто.


      4. Логічні відносини між поняттями.
      Для пізнавальної діяльності важливо вміти аналізувати відносини між
різними поняттями.
      Відносини між поняттями за обсягом діляться на дві групи – сумісні і
несумісні. Сумісними називають поняття, обсяги яких частково або
повністю збігаються. Несумісними називають поняття, обсяги яких не
збігаються або не перетинаються. Наприклад, пташка і мотор.
      Між сумісними поняттями можуть бути наступні відносини:
тотожності (або рівнозначності), перетину або часткового збігу обсягів,
підпорядкування. Між несумісними поняттями можуть бути відносини
підпорядкування,       протилежності       (контрарності),     протиріччя
(контрадикторності). Ці відносини в логіці прийнято зображати у вигляді
«кіл Ейлера» як зображено на рис. 1.

Вправа 6.    Визначте вид відносин між такими поняттями:
                   1. А – людина
                      В – студент
                      С – юрист
                   2. А – фахівець
                      В – професіонал
                      С – співачка
                   3. А – програміст
                      В – жінка
                      С – спортсмен


                                   17
             Приклад рішення 1. Кожен студент має ознаки людини, але
             тільки деякі люди мають ознаки студента. Значить, між
             поняттями «людина» і «студент» відносини роду та виду,
             тобто коло В повністю входить в коло А. Таке ж ставлення
             між поняттями «людина» і «юрист», значить, коло С теж
             входить в коло А та перетинається з колом В.



                       ПОРІВНЯННЯ ПОНЯТТЯ


                           Сумісні         Несумісні

                                                          Співпорядкованість:
   Тотожність:                                       А      офіцер – майор –
   Київ – столиця   А, В                                        капітан
   України                                       ВС


Перехрестність:
пасажир –                                                   Протилежність
студент                                                     (контрарність):
                  АВ                                        білий – чорний




Підпорядкування:       А                                   Суперечність
дерево – дуб                                         АВ    (контрадикторність):
                       В                                   білий – небілий



                            Рисунок 1. Кола Ейлера

      5. Операції над поняттями.
      Основною операцією з поняттям є його визначення. Визначенням
називається логічна операція, що дозволяє відрізнити предмети від схожих
з ними, розкрити зміст поняття, встановити значення того чи іншого слова
або терміна.
      Залежно від того, що визначається (сам предмет або термін, який його
позначає), виділяють реальні і номінальні визначення. Найбільш поширене
реальне визначення через рід і видову відмінність. Сутність його полягає в
тому, що поняття, яке потрібно визначити, підводиться під найближче

                                     18
родове поняття, в обсязі якого мислиться предмет, що визначається, і
вказуються відмінні видові ознаки. Наприклад, дипломатія є мирна
оперативна робота по здійсненню зовнішньої політики держави.
      Генетичне визначення – вид реального визначення, що розкриває
спосіб походження, утворення предмета, що визначається. Наприклад, куля
– це геометричне тіло, утворене обертанням діаметра навколо нерухомого
центру.
      При визначенні поняття необхідно дотримуватися певних правил,
щоб уникнути логічних помилок. Вам слід знати чотири основних правила:
      1. Визначення повинно бути відповідним, тобто обсяг того, що
визначається, повинен збігатися з обсягом того, що визначає, вони повинні
бути рівнозначними поняттями. Цю відповідність легко перевірити шляхом
перестановки місць членів судження, яке складає визначення. Наприклад,
поміняйте місцями те, що визначається і те, що визначає, в наступному
судженні: «Наука про закони і форми правильного мислення є логіка».
      2. Не можна допускати кола у визначенні, тобто тавтології.
      3. Визначення не повинно бути тільки негативним, тому що воно не
відповідає на питання, чим же є предмет, який визначається в понятті.
      4. Визначення повинно бути коротким, точним і ясним, однозначним
протягом усього міркування.

Вправа 7.    З'ясуйте, чи правильно здійснено визначення поняття. Якщо
             ні, то в чому полягає помилка:
                    1. Агітатор – людина, що займається агітацією.
                    2. Медицина – наука, що вивчає людські хвороби.
                    3. Наступ – є кращий засіб оборони.
                    4. Раб – людина, що не має свободи.
                    5. Міст – це спорудження через річку.

      Важливе теоретичне і особливо прикладне значення мають такі
операції, як розподіл, узагальнення і обмеження поняття.
      Розподілом називається логічна операція, що розкриває обсяг поняття.
Поняття, яке ділиться, називається поділюваним, а отримані видові поняття
носять назву членів поділу. Істотна ознака, за якою здійснюється розподіл
обсягу родового поняття на види, називається підставою або основою
поділу.
      Найбільш поширений прийом – поділ поняття за видозміною
істотної ознаки. Використовуються також прийоми дихотомії і
класифікації. Наведіть приклади подібного проведення поділу понять.
      В операції поділу понять також необхідне виконання ряду правил:



                                   19
       1. Розподіл має бути відповідним, тобто загальний обсяг членів поділу
повинен дорівнювати обсягу поділеного родового поняття. При
недотриманні цього правила можливі дві логічні помилки: неповний поділ
(із залишком) або надмірний (з надлишком).
       2. У кожному акті поділу необхідно застосовувати тільки одну
підставу, тобто робити розподіл родового поняття по видозміні однієї і тієї
ж істотної ознаки.
       3. Члени поділу повинні взаємно виключати один одного, тобто бути
супідрядними поняттями, а їх обсяги не повинні перетинатися.
       4. Розподіл має бути послідовним, тобто поняття, що ділиться, має
представляти найближчий рід для членів поділу.
Вправа 8.    Визначте, які помилки допущені при розподілі понять, і
             виправте їх:
                  1. Поняття «дерево» ділиться на «високе, низьке,
                     хвойне, зелене, жовте, сухе».
                  2. Поняття «література» ділиться на «художня,
                     наукова, перекладна, нова, навчальна, технічна,
                     дорога».
                  3. Поняття «дому» ділиться на «високі, одноповерхові,
                     цегляні, панельні, старі, нові, зруйновані,
                     багатоповерхові».
      Зверніть увагу, що не можна плутати поділ поняття за обсягом і
розподіл предмета поняття на частини. Наприклад, машину можна
розділити на кузов, колеса, мотор і т.п., але все це будуть не супідрядні
поняття, а частини автомобіля, оскільки частина цілого ніколи не володіє
властивостями цілого.
      Узагальнення – це операція переходу від поняття меншого обсягу до
понять більшого обсягу. Наприклад, поняття «пожежа», «аварія на дорозі»,
«пограбування» узагальнюються в понятті «подія».
      Обмеження поняття – це перехід від понять більшого обсягу до понять
меншого обсягу. Наприклад, поняття «живе» можна обмежити до понять
«рослини», «тварини», «бактерії».
Вправа 9.  Проведіть операцію узагальнення таких понять:
                – переможець студентської олімпіади
                – пес Мухтар
                – триколісний велосипед
Вправа 10. Проведіть операцію обмеження наступних понять:
                – космічне тіло
                – механізм
                – засіб зв'язку



                                    20
                    Теми рефератів, доповідей
     •   Співвідношення імені та поняття
     •   Методи формування понять
     •   Різновиди понять
     •   Типи співвідношень між поняттями
     •   Операції над поняттями
     •   Логічні помилки у визначенні та оперуванні поняттями

                         Питання для самоперевірки
                             теоретичних знань
      1. У чому полягає сутність поняття як форми мислення?
      2. Надайте визначення змісту та обсягу поняття. Як вони
співвідносяться одне з іншим?
      3. Які методи утворення понять вам відомі?
      4. Які види понять вам відомі? Надайте характеристику цих видів.
      5. Що таке порівнянні й непорівнянні, сумісні та несумісні поняття?
      6. Які види співвідношень між поняттями вам відомі?
      7. У чому полягає сутність визначення поняття? Які існують правила
визначення?
      8. Що таке узагальнення та обмеження поняття? Які правила для цих
операцій над поняттями вам відомі?

                        Завдання для формування
                          практичних навичок
     1. Наведіть кілька прикладів:
     - понять, які виражені одним, двома чи кількома словами;
     - синонімів та омонімів;
     - слів, які не виражають понять.
     Спираючись на названі вами приклади, розкрийте співвідношення між
поняттям і відповідним словом (ім’ям).
     2. Замініть словосполучення одним словом, щоб зміст поняття не
змінився:
     - «людина, яка не визнає пізнаванності світу»;
     - «прямокутний ромб»;
     - «наука- що вивчає закони і форми мислення»;
     - «прямокутний паралелограм».
     3. Назвіть істотні ознаки відомих вам понять: «держава», «острів»,
«демократія», «молекула», «швидкість», «рух», «паралелограм».




                                   21
       5. Що є обсягом наступних понять: «країна», «столиця», «юрист»,
«елементарна частка», «темперамент», «частина мови», «ромб». З’ясуйте,
які з цих понять є реєструючими, а які – нереєструючими.
       6. Обмежте такі поняття: «суспільство», «пісня», «драматург»,
«атом», «швидкість», «юрист».
       7. Чи можна вважати обмеженням наступні пари понять:
       - «держава - парламент»;
       - «злочин - злочинець»;
       - «злочинець - хуліган»;
       - «речення - слово»;
       - «член речення - додаток»;
       - «школа – перший клас»;
       - «атом - електрон».
       8. Узагальніть поняття: «столиця», «адвокат», «просте речення»,
«метал», «тропічний клімат», «жито».
       9. Чи правильно узагальнено поняття у наступних прикладах:
«Україна – Київська область», «злочинець - хуліган», «дерева - ліс», «протон
– елементарна частка», «буква - слово», «розвиток - зміна», «атом -
молекула».
       10. Які поняття є родовими, а які – видовими стосовно наступних
понять: «людина», «майстер», «юрист», «соціальна група», «романс»,
«елементарна частка», «автомобіль», «комп’ютер».
       11. Наведіть по кілька прикладів кожного різновиду понять: загальні
або одиничні, позитивні чи негативні, конкретні або абстрактні,
співвідносні або безвідносні, реєструючі або нереєструючі.
       12. У якому відношенні за обсягом перебувають такі пари понять:
«істинний - неістинний», «екватор - меридіан», «мати - вчителька», «кисень
- газ», «буква - речення», «людина - темперамент», «квадрат – прямокутний
ромб», «сузір’я - зірка», «рік - місяць»?
       13. Здійсніть поділ таких понять: держава; місто; сад; чотирикутник;
хімічний елемент; ріка; рослина; рух; число; лінія. Назвіть основу кожного
з проведених поділів понять.
       14. Визначте, чи правильно поведено поділ понять у наступних
прикладах та обґрунтуйте свій висновок:
       - війни бувають визвольними, несправедливими, завойовницькими,
тривалими, справедливими тощо;
       - кути бувають гострі й тупі;
       - поняття поділяються на загальні, одиничні, нульові та збірні;
       - речення складаються зі слів.


                                    22
     15. Наведіть приклади наукової класифікації, яка використовується у
ваших спеціальних дисциплінах, з’ясуйте її структуру та основу поділу.
     16. З’ясуйте, чи правильні наступні визначення. Якщо ні, то які
правила визначень у них порушено:
     - прислівник – частина мови;
     - діти – квітки життя;
     - квадрат – це ромб;
     - людина – жива істота, яка має м’яку мочку вуха;
     - закон є закон;
     - затока – частина моря.
     17. Наведіть приклади відомих вам різновидів визначення.

                        Рекомендована література
                              Основна література
1.   Арутюнов В.Х. Логіка: Навч. посібн. для економістів [Текст] /
     В.Х. Арутюнов. – К., 2000. – С. 21 – 40.
2.   Гладунський В.Н. Логіка. Навч. посібн. для студ. екон. спец. [Текст] /
     В.Н. Гладунський. – Львів, 2004. – С. 30 – 51.
3.   Ткаченко А.А. Основи науки логіки: Навч. посібн. [Текст] /
     А.А. Ткаченко, В.О. Толок. – Запоріжжя, 2001. – С. 23 – 41.
4.   Тофтул М.Г. Логіка [Текст] / М.Г. Тофтул. – К., 2003. – С. 21 – 41.
5.   Старікова Г.Г. Методичні вказівки до практичних занять з дисципліни
     «Логіка» для студентів усіх спеціальностей [Текст] / Упоряд. О.М.
     Афанасьєва, Г. Г. Старікова. – Харків: ХНУРЕ, 2017 – С. 11-18.
6.   Старікова Г.Г. Конспект лекцій з курсу «Логіка» для студентів усіх
     спеціальностей [Текст] / Г.Г. Старікова. – Харків: ХНУРЕ, 2019 . – С. 32-47.
                            Додаткова література
1.   Бандурка О., Тягло О. Курс логіки: Підручник [Текст] / О. Бандурка,
     О. Тягло. – Київ: Літера ЛТД, 2002. – 314 с.
2.   Жеребкін В. Є. Логіка [Текст] / В. Є. Жеребкін. -6-е вид., стер. − Київ: Т-
     во "Знання", КОО. − 2003. − 255 с.
3.   Конверський А.Є. Логіка (традиційна та сучасна): Підручн. для студ.
     юридич. ф-тів [Текст] / А.Є. Конверський. – К: Центр навчальної
     літератури, 2004. – 298 с.
4.   Мозгова Н. Г. Логіка : навчальний посібник [Текст] / Н.Г. Мозгова. — К:
     Каравела, 2011. — 248 с.
5.   Павлов В.І. Логіка у запитаннях, відповідях і аргументаціях [Текст] / В.І.
     Павлов. — К: Центр учбової літератури, 2008. — 408 с.
6.   Шепетяк О. Логіка. Підручник для студентів вищих навчальних закладів
     / Олег Шепетяк. – Київ: Фенікс, 2015. – 256 с.


                                        23
                          ТЕМА 3. СУДЖЕННЯ

                     План практичного заняття
      1. Загальна характеристика судження. Структура судження. Терміни
судження. Судження і речення. Судження і питання.
      2. Види суджень.
      3. Класифікація категоричних суджень. Поділ суджень за якістю і
кількістю. Розподіл термінів у судженнях.
      4. Сумісні і несумісні судження. Співвідношення істинності і хибності
суджень. «Логічний квадрат».
      5. Характеристика модальних суджень.
      6. Складні судження, їх види. Проблема істинності-хибності складних
суджень.
      7. Операції перетворення і обернення суджень.
      1. Загальна характеристика судження. Структура судження.
Терміни судження. Судження і речення. Судження і питання.
      Судження – це форма думки, в якій, поєднуючи поняття, що-небудь
стверджують або заперечують про реальні речі і явища.
      Судження, на відміну від поняття, може бути істинним або хибним.
      Необхідно знати структуру судження. Просте судження складається з
трьох елементів: суб'єкта судження (позначається S), предиката судження
(позначається P) і зв'язки (позначається − , тобто тире). Суб'єкт і предикат
судження називаються термінами судження. Зв'язка виражає відношення,
яке встановлюється між суб'єктом і предикатом. У деяких мовах зв'язка
може не проговорюватися, а матися на увазі. Наприклад, говорять: «Сократ
– людина», маючи на увазі «Сократ є людиною». Зв'язка має дві форми –
стверджувальну і заперечну.
      Взагалі структура простого категоричного судження має наступний
вигляд: S − P.
      У логіці виділяють також судження існування і судження відносин.
Самостійно розберіть їх структуру і специфіку позначення і використання.
      Судження як форма мислення в мові закріплюється і передається за
допомогою речення. Проаналізуйте на матеріалі лекцій, чим саме судження
відрізняється від речення і наведіть свої приклади.
      Логічне судження можна розглядати як відповідь на будь-яке питання.
Розуміння питання в логіці має свої особливості. Так, питання може мати
дві форми – сильну і слабку. Сильною називається форма питання, якщо
потрібно знайти всі його справжні відповіді. Слабою вважається така форма


                                    24
питання, коли потрібно знайти хоча б одну або кілька справжніх відповідей.
Будь-яке питання має як позитивну, так і негативну передумови.
Ствердження, що принаймні одна відповідь на питання є істинним
судженням, називається позитивною передумовою. Ствердження, що
принаймні одна відповідь на питання не є істинним судженням, називається
негативною передумовою.
     Розгляньте можливість отримання істинної дійсної відповіді у
випадках помилкової позитивної і помилкової негативної передумов.
Наведіть свої приклади.

      2. Види суджень.
      Існують судження категоричні, судження існування, судження
відносин і модальні судження.
      З простим категоричним судженням детальніше ви познайомитеся в
наступних розділах. Судження існування також поділяються на позитивні і
негативні, при необхідності їх можна легко перетворити в категоричну
форму.
      Судження відносин відрізняються тим, що в них також наявна
тричленна структура, але, крім основного предиката, до нього відноситься
третє поняття, що має додаткове смислове значення. Наприклад, «Іван брат
Петра». Виражається судження відносин іншою формулою: a R b, де а і b
виражають поняття, а символ R позначає змістовне відношення між ними.
Фактично третій елемент (R) виконує роль зв'язки.
      Модальними називаються судження, які виражають різні властивості,
такі, як необхідність, випадковість, доведеність, можливість тощо. З їх
особливостями ви познайомитеся в 5 розділі теми.

      3. Класифікація категоричних суджень. Поділ суджень за якістю і
кількістю. Розподіл термінів у судженнях.
      За якістю зв'язки судження поділяються на стверджувальні і
заперечні. Логічна зв'язка вважається заперечною тільки в тих випадках,
коли негативна частка НЕ знаходиться перед зв'язкою. Якщо вона стоїть
після зв'язки, то входить до складу предиката, і судження вважається
стверджувальним. Наприклад: «Кіт не є рибою» – заперечне судження;
«Сократ був не безсмертним» – стверджувальне судження.
      За кількістю судження поділяються на одиничні, часткові і загальні.
Критерієм є обсяг суб'єкта – чи входять в нього поодинокі явища, частина
явищ будь-якого класу або усі явища даного класу. У часткових судженнях
зміст предиката відноситься тільки до частини обсягу суб'єкта. Існують



                                   25
невизначені і визначені часткові судження. Наведіть приклади подібних
суджень.
      У загальному судженні обсяг предиката поширюється на весь обсяг
суб'єкта, що робить цю форму судження найбільш важливою для пізнання.

         Об'єднана класифікація суджень за якістю і кількістю.
      1) Загальностверджувальне судження – є загальним за кількістю і
ствердним за якістю. Символічно записуються так: «Все S суть P».
Позначається буквою А (перша голосна від лат. Аffirmо – «стверджую»).
      2) Загальнозаперечне судження – є загальним за кількістю і
негативним за якістю. Загальна формула виглядає наступним чином:
«Жодне S не є P ». Позначається буквою Е (перша голосна від від лат. Nego
– «заперечую»).
      3) Частковостверджувальне судження – є частковим за кількістю і
ствердним за якістю. Загальна формула така: «Деякий S є P». Позначається
буквою I (друга голосна слова affirmo).
      4) Частковозаперечне судження – є частковим за кількістю і
негативним за якістю. Загальна формула: «Деякі S не є P». Позначається
буквою О (друга голосна слова nego).
      Зверніть увагу, що кількість судження, тобто питання, чи є воно
загальним, визначається об’єктом цього судження – якщо поняття на місці
об’єкту взято у повному обсязі, то це загальне судження; якщо у неповному,
то часткове. Важливо пам’ятати, що одиничне судження за цими критеріями
прирівнюється до загального, оскільки суб’єкт такого судження завжди
береться у повному обсязі.

Вправа 11. Визначте кількість і якість таких суджень:
                1. Всі ящірки – плазуни.
                2. Деякі люди вміють плавати.
                3. Жоден раб не володіє правами громадянина.
                4. Іноді студенти готуються до занять.

             Розподіл термінів в категоричних судженнях
     Розподіленим терміном називається такий термін, який в даному
судженні взято в повному обсязі. Взятий не в повному обсязі термін
називається нерозподіленим.
     У загальностверджувальних судженнях (А) суб'єкт завжди
розподілений. Предикат може бути нерозподіленим, наприклад, «Всі
студенти повинні складати іспити», але може бути і розподіленим в разі,


                                   26
якщо обсяги суб'єкта і предиката рівні, наприклад, «Київ – столиця
України».
     У загальнозаперечних судженнях (Е) терміни як на місці суб'єкта, так
і предиката завжди розподілені, наприклад, «Жодна риба (S) не є
теплокровною твариною (Р)».
     У частковостверджувальних судженнях (I) термін на місці суб'єкта
завжди нерозподілений, предикат теж, як правило, є нерозподіленим, хоча
бувають винятки: (1) «Деякі студенти вивчають вищу математику» і (2)
«Деякі хребетні є ссавцями».
     У частковозаперечних судженнях (О) суб'єкт завжди нерозподілений,
а предикат завжди розподілений, оскільки весь обсяг предиката
виключається з частини обсягу суб'єкта. Наприклад, «Деякі тварини не є
хижаками».

      4. Сумісні і несумісні судження. Співвідношення істинності і
хибності суджень. «Логічний квадрат».
      Судження можуть бути порівнянними і непорівнянними. Порівнянні
судження містять загальний термін – суб'єкт або предикат.
      Порівнянні судження бувають сумісними і несумісними. Сумісними
називають судження, що виражають одну і ту ж думку, повністю або хоча б
частково. Несумісними є судження, що виражають протилежні або думки,
що суперечать одна одній.
      Сумісні судження діляться на рівнозначні і підпорядковані.
      Рівнозначні судження висловлюють одну й ту ж думку в різній формі,
наприклад, «Швейцарія не переслідує загарбницьких цілей» і «Швейцарія –
мирна країна».
      Підпорядковані судження мають загальний предикат, а суб'єкт одного
судження підпорядковує собі суб'єкт іншого, наприклад, «Усі автомобілі є
технічними засобами» і «Деякі автомобілі є технічними засобами».
      Підпорядковані судження розрізняються кількісної стороною, але
однакові за якістю: судження, що підпорядковує – загальне (А, Е),
судження, що підпорядковується – часткове (I, О).
      Несумісні судження поділяються на контрарні (протилежні),
підконтрарні і суперечні. Контрарними називають загальні судження, що
виражають протилежні думки (А і Е). Підконтрарними називають часткові
судження, що виражають протилежні думки (І та О). Суперечними
називають судження, які взаємовиключають одне одного (А та О, І та Е).
      Всі види відносин між порівнянними судженнями (крім рівнозначних)
виражаються в «логічному квадраті». У логічному квадраті кожен вид


                                   27
судження розміщується за певними правилами в одному з кутів. Загальна
картина виглядає наступним чином:




      Існують певні правила, які дозволяють визначити істинність/хибність
суджень за допомогою логічного квадрату. Це – наступні правила:
      1. Протилежні (контрарні) судження А – Е не можуть бути
одночасно істинними, але можуть бути одночасно хибними. Отже, якщо
одне з протилежних суджень істинне, то інше обов’язково хибне, але якщо
одне з них хибне, то логічне значення іншого з цього факту вияснити
неможливо: воно може бути як істинним, так і хибним.
      2. Субконтрарні судження І – О можуть бути одночасно істинними,
але не можуть бути одночасно хибними. Отже, якщо одне з підконтрарних
суджень істинне, то логічне значення іншого, виходячи з цього факту,
визначити неможливо. Якщо ж одне з них хибне, то інше обов’язково
істинне.
      3. Підпорядковані судження А – І або Е - О можуть бути одночасно
істинними і хибними. Отже, якщо підпорядковуюче судження істинно, то і
підпорядковане судження обов’язково істинне. Але якщо підпорядковуюче
судження хибне, то підпорядковане може бути як істинним, так і хибним. І
навпаки, якщо підпорядковане судження – істинне, то підпорядковуюче є
невизначеним, якщо ж підпорядковане судження хибне, то і
підпорядковуюче обов’язково хибне.




                                   28
      4. Суперечні судження А - О або Е - І не можуть бути одночасно
істинними і одночасно хибними. Отже, якщо одно з суперечних суджень –
істинне, то друге обов’язково – хибне, і навпаки.

Вправа 12. Визначте за допомогою логічного квадрата істинність або
           хибність наступних пар суджень і виведіть судження, яке
           також, як і дане, буде істинним:
                1. Деякі студенти здали сесію. – Усі студенти здали
                    сесію. (Істинним є також судження «Деякі студенти
                    не здали сесію»).
                2. Жоден професор не стрибав з парашутом. – Усі
                    професори стрибали з парашутом.
                3. Деякі люди не вміють танцювати. – Всі люди вміють
                    танцювати.
                4. Всі собаки – ссавці. – Деякі собаки – ссавці.
                5. Деякі бактерії не заразні. – Все бактерії заразні.

      5. Характеристика модальних суджень.
      Поділ суджень за модальністю.
      У широкому сенсі модальностями називають найрізноманітніші
властивості суджень: «відомо, що А», «доказово, що В», «С забороняється»
і т.п. У вузькому сенсі модальностями називаються такі властивості
суджень, як необхідність, дійсність, можливість, випадковість. Цей тип
суджень отримав назву алетичних модальностей. Судження виражають
необхідність, називаються аподиктичні, судження, що виражають
реальність – ассерторичні, судження, що виражають можливість –
проблематичні.
      Модальність може бути виражена явно або неявно.
      Логічні залежності між основними алетичними модальностями:
      1) Якщо щось є необхідним, то воно дійсно; зворотне невірно.
      2) Якщо щось є дійсним, то воно можливе; зворотне невірно.
      3) Якщо щось є необхідним, то воно можливе; зворотне невірно.
      До семінарського заняття підготуйте приклади всіх перерахованих
вище типів логічних залежностей між модальностями.

     6. Складні судження, їх види. Проблема істинності-хибності
складних суджень.
     Складні судження – це судження, що складаються більш ніж з одного
простого судження.




                                  29
      Складні судження, утворені за допомогою зв'язку двох і більше
простих суджень логічним союзом «і», називаються кон'юнктивними
судженнями. Наприклад, «На вулиці холодно, і йде дощ».
      Складні судження, утворені за допомогою зв'язку двох або кількох
простих суджень логічним союзом «або», називаються диз'юнктивними
судженнями.
      Зверніть увагу, що існують два значення союзу «або»:
      1) така, що не виключає повністю (сполучно-розділова, слабка,
проста) диз'юнкція – якщо ознаки предметів не виключають одна одну,
наприклад, «У буфеті можна купити або булочку, або ватрушку, або
тістечко».
      2) така, що виключає (строга) диз'юнкція – якщо ознаки предметів
виключають одна одну, наприклад, «На чергових виборах переможуть або
республіканці, або демократи».
      Складні судження, утворені за допомогою зв'язку двох або кількох
простих суджень за допомогою логічного союзу «якщо..., то», називаються
умовними (імплікативними) судженнями. Наприклад, «Якщо на вулиці
йде дощ, то асфальт мокрий».
      Складні судження, утворені за допомогою зв'язку двох або кількох
простих суджень за допомогою логічних спілок «тоді і тільки тоді, коли»,
називаються судженнями тотожності (еквівалентності). Наприклад,
«Двічі по два дорівнює чотирьом тоді і тільки тоді, коли світить сонце».
Зверніть увагу, що прості судження, які утворюють складне, не обов'язково
пов'язані один з одним за змістом
      Для виконання завдань вам необхідно знати таблиці істинності для
різних типів складних суджень, а також, в деяких випадках, перетворювати
союз в складному судженні до відповідної правильної форми.

Вправа 13. Визначте тип наступних складних суджень і визначте їх
           істинність за допомогою таблиць істинності:
                 1. Згідно з легендою, право вважатися батьківщиною
                     Гомера сперечалися сім міст: Смірна, Хіос,
                     Колофон, Саламін, Родос, Аргос, Афіни.
                 2. «Хто втратив сором, того слід вважати загиблим»
                     (Плавт).
                 3. «Вірність друга потрібна і в щасті, в біді ж вона
                     абсолютно необхідна» (Сенека).
                 4. Чи то дощик, чи то сніг – чи то буде, чи то ні.




                                   30
      7. Операції обернення, перетворення суджень і протиставлення
предикату
      Оберненням називається перетворення судження шляхом взаємного
переміщення термінів без зміни якості зв'язки. Зверніть увагу на певні
правила, необхідні при виконанні цієї операції:
      1) Загальностверджувальне судження (А) частіш за все обертається
через обмеження в частковостверджувальне судження (I). Наприклад: «Усі
люди є ссавцями. – Деякі ссавці є людьми». Але також зустрічаються
випадки, коли суб’єкт і предикат судження є рівнозначними поняттями. При
цьому здійснюється так зване чисте обернення – судження типу А
обертається знов-таки в судження А. Наприклад: «Київ – столиця України.
– Столиця України – Київ».
      2) Частковостверджувальне судження (I) може обертатися в судження
(А), якщо предикат підпорядкований суб'єкту, тобто суб’єкт такого
судження є родовим поняттям по відношенню до предикату. Наприклад:
«Деякі художники – пейзажисти. – Усі пейзажисти - художники». Частіше
зустрічається чисте обернення, коли судження типу І обертається у таке ж
судження І. Наприклад: «Деякі вчені – спортсмени. – Деякі спортсмени –
вчені».
      3) Загальнозаперечне судження (Е) завжди підлягає простому
обертанню, бо тут обидва терміни завжди розподілені. Наприклад: «Жоден
кит не є рибою. – Жодна риба не є китом».
      4) Частковозаперечне судження (О) не піддається обертанню.
      Перетворенням називається перетворення судження зі зміною якості
зв'язки без зміни сенсу і кількісної характеристики. Для цього необхідно,
по-перше, змінити зв’язку на протилежну; по-друге, замінити предикат Р на
протилежне йому поняття не-Р. Наприклад: «Усі люди смертні. – Жодна
людина не є безсмертною» – ми бачимо, що судження А перетворюється на
судження Е; «Жодна риба не є ссавцем. – Усі риби є не ссавцями» –
судження Е перетворюється на судження А; «Деякі люди – музиканти. –
Деякі люди – не музиканти» – судження І перетворюється на судження О, і
навпаки.
      Протиставлення предикату – у разі, якщо обертання поєднується з
перетворенням: вихідне судження спочатку перетворюють, тобто змінюють
його якісну характеристику, а потім обертають, переміщуючи терміни
перетвореного судження. Наприклад: «Усі квадрати – це паралелограми. –
Жоден квадрат не є не паралелограмом. – Жоден не паралелограм не є
квадратом».



                                   31
      Таким чином, результатом протиставлення предикату можуть стати
лише наступні два типи суджень: а) жодне не-Р не є S; б) деякі не-Р є S. Інші
варіанти неможливі.
      На практичне заняття вам необхідно підготувати приклади всіх типів
перетворень суджень.


                     Теми рефератів, доповідей
      •   Судження як логічна форма думки
      •   Судження і речення, судження і питання, їх взаємозв’язки
      •   Види суджень та їх структура
      •   Специфіка категоричних суджень, їх класифікація і особливості
          утворення
      •   Історія «логічного квадрату». Його можливості у визначенні
          істинності або хибності суджень
      •   Види модальних суджень та взаємозв’язки між ними
      •   Типи складних суджень, правила їх утворення та способи
          визначення істинності
      •   Правила і можливості перетворення суджень


               Питання для самоперевірки теоретичних знань
      1. Надайте визначення судження як логічної форми мислення. Що
таке терміни судження?
      2. Які види суджень вам відомі?
      3. Яку структуру має просте категоричне судження? Чим відрізняється
структура судження відношення?
      4. Як здійснюється поділ суджень за якістю і кількістю?
      5. Яка класифікація суджень вам відома?
      6. Як визначається розподіл термінів? Наведіть приклади.
      7. Що таке «логічний квадрат» та як визначити істинність судження за
логічним квадратом?
      8. Які типи складних суджень вам відомі? Як визначається істинність
складних суджень?
      9. Які операції над судженнями вам відомі? Які існують правила
здійснення цих операцій?




                                     32
               Завдання для перевірки практичних навичок
      1. З’ясуйте, які з цих речень виражають судження (свою думку
обґрунтуйте):
      - Гарний зимовий ранок.
      - Нарешті прийшла весна.
      - Дайте відповідь на запитання.
      - Мораль – істотна властивість людини.
      - До яких наук належить логіка?
      - Ходив він скаржитися.
      2. Знайдіть суб’єкт і предикат у наступних судженнях:
      - «Всі жанри хороші, крім нудного» (Вольтер).
      - Буття визначає свідомість.
      - «Майбутнє світле і прекрасне» (Чернишевський).
      - Хто не працює, той не їсть.
      - «Потім, помовчавши кілька хвилин, вона глибоко зітхнула»
(Пушкін).
      - Молодого радиста капітан жодного корабля не брав на роботу.
      3. Визначте кількість і якість наступних суджень:
      - Майже кожна людина має той чи інший талант.
      - Вулкани – гори.
      - Зрідка трапляються і чорні лебеді.
      - Всі, крім одного, студенти нашої групи добре засвоїли курс логіки.
      - Вони – неуки.
      - На старість він недобачати став.
      - Є люди, які постійно сумніваються.
      - Ніхто не міг його заспокоїти.
      - Він був невисоким.
      - Жоден з нас не міг з цим змиритися.
      4. Встановіть розподіленість термінів у судженнях, які представлено
у вправі № 3.
      5. Перетворіть наступні судження:
      - Люди мають естетичні почуття.
      - Жоден патріот не зневажає культуру свого народу.
      - Деякі люди – митці.
      - Деякі метали не тонуть у воді.
      6. Подумайте, чи правильно здійснено перетворення суджень у
наступних прикладах (свої твердження обґрунтуйте):
      - Деякі держави мають атомну зброю. Отже, деякі держави не мають
атомної зброї.


                                   33
      - Деякі держави мають атомну зброю. Отже, деякі держави мають
неатомну зброю.
      - Деякі люди не розрізняють кольори. Отже, деякі люди розрізняють
не кольори.
      - Деякі комахи літають. Отже, деякі комахи не літають.
      - Усі ссавці – хребетні. Отже, жоден ссавець не є нехребетним
(безхребетним).
      - Жоден кит не є рибою. Отже, будь-який кит є не рибою.
      7. Оберніть наступні судження:
      - Кожна людина має право на свободу.
      - Жоден гуманіст не визнає права будь-кого на приниження людської
гідності особи.
      - Деякі тварини – альбіноси.
      - Тільки люди мають мораль.
      8. Подумайте, чи правильно здійснено обернення у наступних
прикладах (якщо ні, то обґрунтуйте кожне своє твердження):
      - Усі метали – електропровідні. Отже, усі електропровідні – метали.
      - Люди, і тільки люди, мають свідомість. Отже, всі, хто має свідомість,
- люди.
      - Жодна тварина не має здатності мислити. Отже, всі ті, хто не має
здатності мислити – тварини.
      - Деякі люди, і тільки люди, - геніальні. Отже, кожен геніальний є
людиною.
      - Більшість металів тоне у воді. Отже, все, що тоне у воді, є металами.



                       Рекомендована література
                             Основна література
   1.   Арутюнов В.Х. Логіка: Навч. посібн. для економістів [Текст] /
        В.Х. Арутюнов. – К., 2000. – С. 40 – 67.
   2.   Гладунський В.Н. Логіка. Навч. посібн. для студ. екон. спец. [Текст] /
        В.Н. Гладунський. – Львів, 2004. – С. 48 – 75.
   3.   Ткаченко А.А. Основи науки логіки: Навч. посібн. [Текст] /
        А.А. Ткаченко, В.О. Толок. – Запоріжжя, 2001. – С. 47 – 65.
   4.   Тофтул М.Г. Логіка [Текст] / М.Г. Тофтул. – К., 2003. – С. 37 – 51.




                                      34
5. Старікова Г.Г. Методичні вказівки до практичних занять з дисципліни
   «Логіка» для студентів усіх спеціальностей [Текст] / Упоряд. О.М.
   Афанасьєва, Г. Г. Старікова. – Харків: ХНУРЕ, 2017 – С. 19-26.
6. Старікова Г.Г. Конспект лекцій з курсу «Логіка» для студентів усіх
   спеціальностей [Текст] / Г.Г. Старікова. – Харків: ХНУРЕ, 2019 . – С.
   49-86.

                          Додаткова література
1.   Бандурка О., Тягло О. Курс логіки: Підручник [Текст] / О. Бандурка,
     О. Тягло. – Київ: Літера ЛТД, 2002. – 314 с.
2.   Жеребкін В. Є. Логіка [Текст] / В. Є. Жеребкін. -6-е вид., стер. − Київ:
     Т-во "Знання", КОО. − 2003. − 255 с.
3.   Конверський А.Є. Логіка (традиційна та сучасна): Підручн. для студ.
     юридич. ф-тів [Текст] / А.Є. Конверський. – К: Центр навчальної
     літератури, 2004. – 298 с.
4.   Мозгова Н. Г. Логіка : навчальний посібник [Текст] / Н.Г. Мозгова. —
     К: Каравела, 2011. — 248 с.
5.   Павлов В.І. Логіка у запитаннях, відповідях і аргументаціях [Текст] /
     В.І. Павлов. — К: Центр учбової літератури, 2008. — 408 с.
6.   Шепетяк О. Логіка. Підручник для студентів вищих навчальних
     закладів / Олег Шепетяк. – Київ: Фенікс, 2015. – 256 с.




                                    35
                        ТЕМА 4. УМОВИВОДИ

                   План семінарського заняття
      1. Загальне поняття про умовивід.
      2. Простий категоричний силогізм. Загальні правила силогізму.
      3. Фігури і модуси категоричного силогізму.
      4. Скорочені і складні силогізми. Умовні, розділові й умовно-
розділові силогізми.
      5. Індуктивні умовиводи.
      6. Умовиводи за аналогією.

      1. Загальне поняття про умовивід.
      Умовивід – це форма мислення, в якій з одного або декількох істинних
суджень на підставі певних правил виведення виходить нове судження, яке
з необхідністю або певною ймовірністю виводиться з них.
      Судження, з яких можна отримати нове знання і з яких, раз вони
визнані справжніми, з необхідністю виводиться нове судження,
називаються посилками умовиводу. Судження, яке отримано шляхом
умовиводу і визнається істинним, називається висновком, або
розв'язанням, або логічним наслідком. Наприклад, з двох посилок: (1)
«Студент Іванов – член збірної команди університету з баскетболу» і (2)
«Студент Краснов на всіх змаганнях з баскетболу ефективно грає в парі зі
студентом Івановим» випливає висновок: (3) «Студент Краснов – член
збірної команди університету з баскетболу».
      За ступенем спільності посилок умовиводи діляться на три групи:
      1) дедуктивні, в яких думка розвивається від більшої до меншої
спільності знання;
      2) індуктивні, в яких думка розвивається від знання меншого
ступеню спільності до знання більшої спільності;
      3) умовиводи за аналогією, у яких посилки і висновки висловлюють
знання однаковою міри спільності.
      Ми будемо вивчати, в основному, дедуктивні умовиводи. Посилками
дедуктивного умовиводи можуть бути судження всіх типів логічних
сполучників (згадайте, які типи логічних сполучників і, відповідно,
складних суджень, вам відомі). Відповідно до цього дедуктивні умовиводи
бувають: категоричні, розділової-категоричні та умовно-розділові
(подумайте, чи можливо існування категорично-умовного типу умовиводів
і чому).



                                   36
     2. Простий категоричний силогізм. Загальні правила силогізму.
     Простий категоричний силогізм – це дедуктивний умовивід, в якому
з двох категоричних суджень – посилок, зв'язаних загальним терміном,
виходить третє судження – висновок.
     Структура силогізму. Силогізм складається з більшої і меншої
посилок, причому в більшу входить предикат висновку (який називається
більшим терміном), а в меншу – суб'єкт висновку (називається, відповідно,
меншим терміном). Це пов'язано з тим, що обсяг предиката висновку
завжди більше обсягу суб'єкта посилки.
     Крім більшого і меншого термінів, в силогізм існує так званий
середній термін, який входить в кожну посилку, але не входить у висновок.
Призначення середнього терміна – бути сполучною ланкою між суб'єктом і
предикатом висновку, здійснювати зв'язок між посилками умовиводу.
Середній термін позначається літерою М (від лат. Medium – посередник).
     Загальна схема категоричного силогізму виглядає наступним чином:

         М–Р
         S–M
         S–P

     Узагальнений варіант (S – M – P)

     Аксіома силогізму: все, що стверджується щодо всього класу
предметів, поширюється на будь-який предмет цього класу.

     Загальні правила силогізму.

      Правила термінів:
      1. У кожному силогізмі має бути тільки три терміни – більший,
менший і середній. Це правило пов'язане з вимогою однозначності
середнього терміна в обох посилках.
      2. Середній термін повинен бути розподілений хоча би в одній з
посилок. Для цього він повинен бути або суб'єктом загального судження,
або предикатом заперечувального судження.
      3. Термін, не розподілений в посилках, не може бути розподілений у
висновку.

     Правила посилок:
     4. З двох часткових посилок неможливо зробити висновок.


                                   37
     5. Якщо одна посилка часткова, висновок буде частковим.
     6. З двох заперечувальних посилок неможливо зробити висновок.
     7. Якщо одна посилка заперечна, висновок буде заперечним.

      3. Фігури і модуси категоричного силогізму.
      Силогізми розрізняються становищем середнього терміна в посилках.
Залежно від цього виділяють чотири фігури силогізму:
      1 фігура. Середній термін стоїть на місці суб'єкта в більшій посилці і
на місці предиката – в меншій;
      2 фігура. Середній термін є предикатом в обох посилках;
      3 фігура. Середній термін є суб'єктом в обох посилках;
      4 фігура. Середній термін є предикатом в більшій і суб'єктом в
меншій посилках.

     Положення середнього терміну виражається в наступних схемах:

     М–Р                  Р–М                 М–Р                 P–M
     S–M                  S–M                 М–S                 M–S
      S–P                  S–P                 S–P                 S–P
    1 фігура             2 фігура            3 фігура            4 фігура

      Необхідно пам'ятати наступні правила виведення: тільки за 1-ю
фігурою можна отримати висновки всіх основних форм суджень; за 2-ю
фігурою можливий лише заперечний висновок; за 3-ю фігурою висновок
завжди буде частковим судженням; 4-а фігура практично не
використовується.
      Правила фігур силогізму:
      Для 1-ї фігури: менша посилка повинна бути стверджувальною, а
більша – загальною.
      Для 2-й фігури: одна посилка повинна бути заперечною, а більша –
загальною.
      Для 3-й фігури: менша посилка повинна бути стверджувальною, а
висновок обов'язково частковим.

                    Модуси категоричного силогізму
       Модусами називаються види силогізму, що розрізняються кількісним
і якісним характером посилок.




                                    38
     Правильні модуси по 1-й фігурі силогізму: А А А, Е А Е, А I I, Е I О.
Згадайте мнемонічні назви цих модусів: Barbara, Celarent, Darii, Ferio.
Наприклад:
     Перший модус: «Регулярні фізичні вправи вранці сприяють
зміцненню здоров'я. Студент Андрєєв регулярно робить ранкову зарядку.
Студент Андрєєв сприяє зміцненню свого здоров'я».




     Другий модус: «Шкідливі звички шкодять здоров'ю. Куріння –
шкідлива звичка. Куріння є несумісним з міцним здоров'ям».




      Третій модус: «Всі спортсмени беруть участь у змаганнях. Деякі
співробітники ХНУРЕ – спортсмени. Деякі співробітники ХНУРЕ беруть
участь у змаганнях».




      Четвертий модус: «Жодна рослина не може існувати без фотосинтезу
органічних речовин. Деякі організми – рослини. Деякі організми не можуть
існувати без фотосинтезу органічних речовин».




                                   39
      Правильні модуси по 2-й фігурі: ЕАЕ, АЕЕ, ЕІО, АОО, ЕАО, АЕО.
Правильні модуси по 3-й фігурі: ААI, IАI, АII, ЕАО, ОАО, ЕIО. При
підготовці до практичного заняття придумайте приклади на всі правильні
модуси 2-ї і 3-ї фігур силогізму.

      4. Скорочені і складні силогізми. Умовні, розділові й умовно-
розділові силогізми.
      Скорочені і складні силогізми. Скорочений силогізм називається
ентимема. У ньому відсутня частина аргументів, що вважаються
очевидними. Наприклад, ентимему «Алюміній – метал» можна розкрити
наступним чином: «Будь-який провідник – метал. Алюміній – провідник.
Отже, алюміній – метал».
      Складний силогізм (полісилогізм) – це зчеплення ряду силогізмів
таким чином, що висновок одного стає посилкою наступного.
      Особливий вид складного силогізму – соріт, що складається зі
скорочених силогізмів.
      Складно-скорочений силогізм, у якому посилками служать ентимеми,
називається епіхейрема. Схема епіхейреми:
                    М є (не є) Р, так як він є (не є) О
                          S є М, так як він є О
                               S є (не є) Р
     Наведіть приклади епіхейрем.
     Умовний силогізм – такий силогізм, в якому одна або обидві посилки
– умовні судження. Схема умовного силогізму з двома умовними
посилками:
                   Якщо А, то В
                   Якщо В, то С
                   Якщо А, то С
     Умовно-категоричним називають силогізм, одна посилка якого є
умовним судженням, а друга – категоричним. Висновок завжди є
категоричним судженням.
     Умовно-категоричний силогізм має два правильних модуси:
модус ponens (конструктивний) і модус tollens (деструктивний).
     Схема конструктивного модусу:

                    Якщо А, то В
                        А
                        В


                                    40
     Схема деструктивного модусу:
                     Якщо А, то В
                        Не В
                        Не А
     При підготовці до семінарського заняття визначте, чи можливі такі
поєднання посилок і виведення в умовно-категоричному силогізмі:
            Якщо А, то В                       Якщо А, то В
                В                                 Не А
                 ?                                  ?
      Розділові (диз'юнктивні) силогізми – ті силогізми, в яких перша
посилка – розділове судження, а друга і висновок – судження розділові або
категоричні.
      Розділові силогізми мають два правильних модуси:
      1) модус, який стверджує за допомогою заперечення (tollendo ponens)
                     S є А, або В, або С
                         S ні А, ні В
                         Отже, S є С
     2) модус, який заперечує за допомогою затвердження (ponendo tollens)
                     S є або А, або В, або С
                              SєА
                        Отже, S ні В, ні С
      Правила побудови розділового силогізму і отримання істинного
висновку:
      1. У роздільному судженні повинні бути приведені всі можливі
альтернативи.
      2. Необхідно враховувати точне значення союзу «або» – розділове або
сполучно-розділове.
      Умовно-розділові (лематичні) силогізми – ті, в яких одна посилка є
умовним судженням, а друга – розділовим. Зверніть увагу, що, в залежності
від кількості альтернатив, що містяться в роздільному судженні, такий
силогізм називається дилемою, трилемою, полілемою.
      Дилеми бувають прості і складні, конструктивні і деструктивні. Схема
простої конструктивної дилеми:
                     Якщо А, то С; якщо В, то С
                              А чи В
                                 С

                                    41
     Схема складної конструктивної дилеми:
                     Якщо А, то В; якщо С, то Д
                              А чи С
                              В або Д
     Схема проста деструктивної дилеми:
                      Якщо А, то або В, або С
                         Але не В і не С
                              Не А
     Схема складної деструктивної дилеми:
                     Якщо А, то В; якщо С, то Д
                          Але не В і не Д
                           Не А і не С
      Правила побудови умовно-розділових силогізмів:
      1. Робити висновок можна від затвердження підстави до ствердження
наслідку і від заперечення наслідку до заперечення підстави, але не можна
робити висновок від затвердження наслідку до утвердження підстави і від
заперечення підстави до заперечення наслідку.
      При підготовці до практичного заняття складіть приклади подібних
невірних умовиводів.
      2. У другій посилці (розділове судження) повинні бути повністю
перераховані всі альтернативи.
      3. Необхідно, щоб союз «або» мав чисто розділове значення, тобто
щоб альтернативи повністю виключали одна одну.

      5. Індуктивні умовиводи.
      В індуктивних умовиводах фіксується сходження думки від менш
загальних положень до більш загальних положень.
      Індуктивні умовиводи бувають повними і неповними. Висновком як по
повній, так і по неповній індукції є загальне судження.
      Висновки по неповній індукції завжди носять імовірнісний характер.
      Умови, що підвищують ймовірність висновків по неповній індукції:
      1) необхідно враховувати якомога більшу кількість випадків;
      2) висновок буде більш імовірний, коли факти, які є підставою
узагальнення, більш різноманітні і по можливості більш повно
характеризують предмет індуктивного узагальнення;




                                   42
      3) ймовірність виведення підвищується, якщо предмети, що
узагальнюються, мають внутрішній об'єктивний зв'язок між собою і в разі,
якщо в якості основи для узагальнення береться найбільш істотна ознака.
      Можливі помилки при індуктивному узагальненні:
      1) «поспішне узагальнення» – якщо в посилках не враховано всі
обставини досліджуваного явища;
      2) «після цього, отже, внаслідок цього» (post hoc, ergo propter hoc), про
що говорилося в 1-й темі у зв'язку з 4-м формально-логічним законом.
Зверніться до матеріалів лекції, щоб згадати суть помилки.
      При підготовці до практичного заняття вам необхідно скласти
приклади помилок в індуктивних умовиводах.

     6. Умовиводи за аналогією.
     В логіці умовивід за аналогією – це форма отримання вивідного
знання, в якій на підставі подібності предметів в одних ознаках робиться
висновок про подібність цих предметів в інших ознаках.

      Схема аналогії:

                           А має ознаки АВСД
                            В має ознаки АВС
                        Ймовірно, що В має ознаку Д

      Ознакою предмета може виступати його властивість, відношення,
характерна риса, його структура або функції. У зв'язку з цим розрізняються
відповідні типи аналогій: за властивостями, за відносинами, каузальна (з
загальної причини), аналогія зі слідства, функціонально-структурні та
структурно-функціональні аналогії.
      Зверніться до матеріалів лекції і згадайте аксіому аналогії.
      Зверніть увагу, що висновки по аналогії носять імовірнісний
характер.
      Умови підвищення ймовірності правильного висновку за аналогією:
      1) використання можливо більшої кількості ознак;
      2) прагнення до того, щоб загальні ознаки були найбільш типовими
для цих предметів;
      3) бажано спиратися на різноманітні загальні властивості
порівнюваних предметів;
      4) висновки більш достовірні при спільності в істотних ознаках і менш
достовірні, якщо загальні ознаки випадкові;
      5) необхідно найбільш повне знання кожного предмета.

                                      43
      Помилки в умовиводах за аналогією схожі з помилками в індуктивних
умовиводах.
      При підготовці до практичного заняття складіть приклади правильних
і помилкових аналогій.


                    Теми рефератів, доповідей
     •   Умовивід як форма логічного мислення
     •   Різновиди умовиводів
     •   Специфіка, структура та аксіома категоричного силогізму
     •   Можливі та правильні модуси категоричного силогізму
     •   Фігури категоричного силогізму, їх виведення та особливості
         застосування
     •   Особливості та види складних силогізмів
     •   Специфіка скорочених силогізмів та правила їх використання
     •   Можливості і недоліки індуктивних умовиводів
     •   Особливості структури і застосування умовиводів по аналогії

            Питання для самоперевірки теоретичних знань
     1. У чому полягає специфіка умовиводу як форми логічного
мислення?
     2. Назвіть основні елементи умовиводу.
     3. Які різновиди умовиводів вам відомі? Надайте стислу
характеристику цих видів.
     4. Що називають категоричним умовиводом? Яку структуру він має?
     5. Що впливає на формування фігур категоричного умовиводу? Які
фігури вам відомі?
     6. Надайте стислу характеристику фігур категоричного силогізму, їх
структури, особливостей побудови та висновків.
     7. Які вам відомі різновиди складних силогізмів? Надайте їх стислу
характеристику.
     8. У чому полягає специфіка індуктивних умовиводів? Від чого
залежить ймовірність індуктивного висновку і як її підвищити?
     9. Чим відрізняються умовиводи за аналогією? Що необхідно для
отримання більш ймовірних висновків за аналогією?

              Завдання для перевірки практичних навичок
      1. Визначте посилки (більшу й меншу), висновок, а також терміни
(середній, більший і менший) у наступних силогізмах:

                                  44
       - Число 13 – просте, бо воно ділиться лише на одиницю й саме на себе,
а ті числа, які діляться лише на одиницю і самі на себе, є простими.
       - Усі ліки корисні, отже, і деякі отрути корисні, бо деякі з них – ліки.
       - Оскільки цій силогізм правильний, то він має три терміни; адже
відомо, що кожний правильний силогізм має три терміни.
       - Золото електропровідне, оскільки воно – метал, а всі метали
електропровідні.
     2. Визначте, чи правильні наступні силогізми. Обґрунтуйте свою
думку (за допомогою правил силогізму та правил фігур):
     а) Всі ліки корисні.
        Деякі отрути корисні.
        Отже, деякі отрути – ліки.
     б) «Автобус» - слово.
        Автобус – транспортний засіб.
        Отже, принаймні деякі транспортні засоби є словами.
     в) Всі прості числа діляться лише на одиницю і самі на себе.
        Це число не є простим.
        Отже, це число не належить до тих чисел, які діляться лише на
одиницю і самі на себе.
     г) Всі ліки корисні.
        Ця речовина не належить до ліків.
        Отже, ця речовина не є корисною.
     3. Чи правильні ці силогізми? Якщо ні, то які правила посилок у них
порушені?
     а) Жоден громадянин України не побував на Місяці.
        Громадяни США не належать до громадян України.
        Отже, громадяни США побували на Місяці.
     б) Деякі ромби – квадрати.
        Деякі прямокутники – квадрати.
        Отже, деякі прямокутники – ромби.
     4. Визначте фігуру силогізму в таких умовиводах:
     а) Щуки дихають зябрами, бо вони належать до риб, а всі риби
дихають зябрами.
     б) Котячі їдять м'ясо, бо усі хижаки їдять м'ясо, а котячі – хижаки.
     в) Оскільки всі ссавці хребетні, то ця істота не ссавець, бо вона не
належить до хребетних.




                                      45
      5. Визначте модуси наступних силогізмів. З’ясуйте, які правила фігур
у них порушено:
     а) Всі протони є елементарними частками.
        Нейтрони – елементарні частки.
        Отже, нейтрони є протонами.
     б) Всі планети Сонячної системи обертаються навколо Сонця.
        Деякі планети Сонячної системи не мають атмосфери.
        Отже, деякі з небесних тіл, що не мають атмосфери, не обертаються
навколо Сонця.
     в) Всі протони є елементарними частками.
        Нейтрони не протони.
        Отже, нейтрони не є елементарними частками.
     6. Доведіть, чому не можна вважати правильними:
     а) за першою фігурою модуси АЕЕ, АОО, ІАІ, ОАО.
     б) за другою фігурою модуси ААА, АІІ, ІАІ, ОАО.
     в) за третьою фігурою модуси ЕАЕ, АЕЕ, ААА.
     7. Наведіть по одному прикладу на кожний правильний модус:
     а) за першою фігурою – ААА, ЕАЕ, АІІ, ЕІО.
     б) за другою фігурою – ЕАЕ, АОО, АЕЕ, ЕІО.
     в) за третьою фігурою – ОАО, ААІ, АІІ, ІАІ, ЕАО, ЕІО.
     г) за четвертою фігурою – ААІ, ЕАО, ІАІ, ЕІО, АЕЕ.
     8. З’ясуйте, які з цих розділово-категоричних умовиводів є
правильними, а які – неправильними (обґрунтуйте свої думки):
     а) Кути бувають або тупими, або гострими.
        Цей кут не є тупим.
        Отже, цей кут гострий.
     б) Будь-яке поняття є або загальним, або одиничним.
        Це поняття загальне.
        Отже, воно не є одиничним.
     в) Будь-яке поняття є або загальним, або одиничним.
        Це поняття не є загальним.
        Отже, воно одиничне.




                                   46
                    Рекомендована література
                          Основна література
1.   Ткаченко А.А. Основи науки логіки: Навч. посібн. [Текст] /
     А.А. Ткаченко, В.О. Толок. – Запоріжжя, 2001. – С. 75 – 98.
2.   Арутюнов В.Х. Логіка: Навч. посібн. для економістів [Текст] /
     В.Х. Арутюнов. – К., 2000. – С. 69 – 87.
3.   Гладунський В.Н. Логіка. Навч. посібн. для студ. екон. спец. [Текст] /
     В.Н. Гладунський. – Львів, 2004. – С. 71 – 96.
4.   Тофтул М.Г. Логіка [Текст] / М.Г. Тофтул. – К., 2003. – С. 69 – 97.
5.   Старікова Г.Г. Методичні вказівки до практичних занять з дисципліни
     «Логіка» для студентів усіх спеціальностей [Текст] / Упоряд. О.М.
     Афанасьєва, Г. Г. Старікова. – Харків: ХНУРЕ, 2017 – С. 26-36.
6.   Старікова Г.Г. Конспект лекцій з курсу «Логіка» для студентів усіх
     спеціальностей [Текст] / Г.Г. Старікова. – Харків: ХНУРЕ, 2019 . – С.
     92-127.


                          Додаткова література
1.   Бандурка О., Тягло О. Курс логіки: Підручник [Текст] / О. Бандурка,
     О. Тягло. – Київ: Літера ЛТД, 2002. – 314 с.
2.   Жеребкін В. Є. Логіка [Текст] / В. Є. Жеребкін. -6-е вид., стер. − Київ:
     Т-во "Знання", КОО. − 2003. − 255 с.
3.   Конверський А.Є. Логіка (традиційна та сучасна): Підручн. для студ.
     юридич. ф-тів [Текст] / А.Є. Конверський. – К: Центр навчальної
     літератури, 2004. – 298 с.
4.   Мозгова Н. Г. Логіка : навчальний посібник [Текст] / Н.Г. Мозгова. —
     К: Каравела, 2011. — 248 с.
5.   Павлов В.І. Логіка у запитаннях, відповідях і аргументаціях [Текст] /
     В.І. Павлов. — К: Центр учбової літератури, 2008. — 408 с.
6.   Шепетяк О. Логіка. Підручник для студентів вищих навчальних
     закладів / Олег Шепетяк. – Київ: Фенікс, 2015. – 256 с.




                                    47
                  ТЕМА 5. АРГУМЕНТАЦІЯ І ДОКАЗ

                     План практичного заняття
     1. Доказ: загальне поняття, сутність і значення.
     2. Логічна структура доказу.
     3. Види доказу. Спростування.
     4. Умови і правила доказу.

      1. Доказ: загальне поняття, сутність і значення.
      Доказ є логічною процедурою встановлення істинності будь-якого
твердження за допомогою інших тверджень, істинність яких вже
встановлено. При цьому використовуються всі розглянуті раніше логічні
формули, закони і правила логічних висновків.
      Існує два способи доказу:
      1) Безпосередній доказ, заснований на практичній перевірці
твердження.
      2) Опосередкований спосіб доказу полягає в пошуку і демонстрації
співвіднесеності твердження, що потребує доведення, з відомими вже
істинними положеннями. При цьому їх зв'язок носить необхідний характер.
      Можуть бути різні напрямки ходу думки при доказі:
      – рух думки від слідства до основи називають регресивним, для його
позначення використовують термін обґрунтування.
      – рух думки від основи до слідства називають прогресивним, він
позначається терміном виведення.
      Ці напрямки думки взаємно доповнюють одна одну, тому повний
доказ охоплює обидва типи.
      Докази можуть складатися з умовиводів всіх типів.
      При підготовці до практичного заняття зверніть увагу на питання про
роль доказу в науці і розвиток способів і прийомів доказу в історії науки до
сучасності.
      2. Логічна структура доказу.
      Доказ складається з наступних елементів: теза, аргументи і
демонстрація (форма).
      Тезою доказу називають те твердження, яке підлягає доведенню.
Згадайте, як називають таке твердження в математичних науках.
      Аргументи – це положення, які використовуються для доказу цієї
тези. У формальних доказах їх можуть називати посилками. Зверніться до
матеріалів лекції та визначте, які твердження можуть використовуватися в
якості аргументів.

                                    48
      Демонстрація – це спосіб зв'язку аргументів з тезою і між собою. Цей
спосіб також носить назву форми доказу, яка показує логічну послідовність
переходу від аргументів до тези.
      При підготовці до практичного заняття знайдіть приклади доказів з
різною кількістю аргументів, різними типами умовиводів і різним
напрямком руху думки при доказі.

       3. Види доказу. Спростування.
       При підготовці цього питання необхідно знати, що докази
розрізняються по їх цілі, по відношенню того, що доводить, до висунутої
тези. Існує два види доказів:
       1) підтвердження – якщо підтверджується істинність тези; цей тип
найчастіше і називають власне доказом;
       2) спростування – доказ хибності тези.
       За способом аргументації докази діляться на два типи: прямі і
непрямі. Прямий доказ полягає у виведенні з підстави за певними
правилами умовиводу істинність або хибність цієї тези. При непрямому
доказі обґрунтовується хибність антитези і звідси встановлюється
істинність тези (або навпаки – з істинності антитези виходить хибність
тези). Згадайте, як називається подібний тип доказу в математичних науках
і на підставі якого логічного закону діє цей спосіб доказу.
       Схема непрямого доказу:
                       Якщо А, то В
                           Не В
                        Отже, не А
       Складіть приклади непрямих доказів.
       Існує також генетичний доказ – це доказ по джерелу походження.
Визначте, в яких науках і з яких причин широко використовується даний
тип доказу. Наведіть приклади подібних доказів.
       Спростування, як і власне доказ, має тезу, аргументи і форму
(демонстрацію). Теза спростування – це положення, яке потрібно
спростувати. Аргументи – це твердження, за допомогою яких
спростовується теза (доводиться її хибність). Форма спростування – це
спосіб логічного зв'язку аргументів і тези спростування.
       Спростування буває двох типів:
       1) за допомогою доведення істинності антитези;
       2) встановлення хибності наслідків, що випливають з тези: якщо хоча
б одне з можливих наслідків є хибним, робиться висновок про хибність тези.
       Можливі також непрямі спростування двох типів – по-перше, за
допомогою спростування підстав, на яких базується істинність твердження,


                                   49
по-друге, спростування форми їх доказу – демонстрації. Складіть приклади
даних типів спростування.
     Наведіть приклади ролі доказу та спростування у розвитку науки.

      4. Умови і правила доказу.
      При підготовці до вирішення завдань зверніть увагу на наступні
умови і правила, які стосуються тези:
      1) Теза повинна бути точно і ясно сформульованою.
      2) Теза на всьому протязі доказу або спростування повинна
залишатися однією й тією ж самою. Згадайте, на якому з формально-
логічних законів ґрунтується ця вимога.
      Результатом недотримання цього правила може бути: а) втрата тези;
б) повна підміна тези, яка включає такі риторичні прийоми, як «аргумент до
особистості» або «аргумент до публіки», що не відповідають первісній тезі.
      Правила та умови, які стосуються аргументів:
      1) Аргументи в будь-якому доказі повинні бути істинними
судженнями.
      2) Істинність аргументу повинна бути доведена незалежно від тези,
інакше станеться помилка, яка називається «коло в доведенні».
      3) Аргументи повинні бути достатньою підставою для доведення тези.
Помилками в цьому випадку є: а) висування аргументів, які суперечать один
одному; б) занадто поспішний висновок; в) надмірний доказ.
      Правила та умови, які стосуються демонстрації, пов'язані з
дотриманням усіх вивчених вами раніше правил побудови відповідного
виду умовиводів. Результатом помилки може стати «уявне слідування»:
а) невиправданий логічний перехід від більш вузької області до більш
широкої; б) перехід від сказаного з умовою до категоричного судження;
в) перехід від сказаного в певному відношенні до сказаного безвідносно
чого-небудь; г) аргумент до сили; д) аргумент до невігластва; е) інсинуація
і ін.
      При підготовці до практичного заняття знайдіть приклади доказів і
спростувань, в яких порушуються наведені правила і умови.

                     Теми рефератів, доповідей
     •   Доведення як форма логічного мислення
     •   Види доведення та їх логічна структура
     •   Спростування як особливий тип доведення
     •   Специфіка аргументації в процесі доведення
     •   Умови та правила доведення
     •   Парадокси і паралогізми.
     •   Софізми. Поняття та методи їх побудови.


                                    50
             Питання для самоперевірки теоретичних знань
      1. Що таке аргументація та яку роль вона відіграє у логічному
мисленні?
      2. Надайте стислу характеристику доведення як форми мислення.
      3. Які різновиди доведення вам відомі? Яку структуру має доведення?
      4. Що таке непряме доведення та у чому полягають особливості його
структури?
      5. У чому полягає специфіка спростування? Яку структуру воно має?
      6. Які правила доведення вам відомі?
      7. Що таке парадокси у доведенні та як їх уникати?
      8. Наведіть приклади відомих парадоксів та сучасні методи їх
розв’язання.

              Завдання для перевірки практичних навичок
      1. Побудуйте доведення істинності тези «Деяким людям необхідно
знати математику».
      2. Обґрунтуйте наступні тези, підшукавши відповідні аргументи та
вид міркування (умовиводу):
      - Сума кутів трикутника дорівнює 180 градусам.
      - Земля обертається навколо Сонця.
      - Дві тисячі двадцять четвертий рік буде високосним.
      - Деякі студенти нашої групи займаються спортом.
      3. Побудуйте доведення хибності тези «Жодна людина не дихає
киснем».
      4. Визначте вид та будову таких доведень:
      - Кити – ссавці, оскільки вигодовують своїх дітей молоком.
      - Цей термін є середнім, оскільки він повторюється в обох засновках
силогізму і пов’язує їх між собою.
      - Судження «Всі метали електропровідні» є істинним, оскільки
встановлено, що судження «Деякі метали не є електропровідними» - хибне.
      5. Які аргументи можуть вважатися достатніми для доведення тези «Я
заслуговую на залік з логіки»:
      - Я прочитав підручник з логіки.
      - Я був майже на всіх заняттях з логіки.
      - Я виконав усі необхідні завдання з предмету.
      - Я гарна людина.
      6. Яких аргументів достатньо для доказу тези «Цей індивід –
людина», а які будуть зайві:
      - Він дихає повітрям.
      - Він має чотири кінцівки.


                                   51
       - Він використовує звукову форму обміну інформацією.
       - У нього є органи відчуття.
       - Він володіє понятійним мисленням.
      7. Які з аргументів є зайвими при доведенні тези «Кисень входить до
складу атмосфери Землі»:
       - Кисень необхідний для функціонування біосфери.
       - Кисень є пожежонебезпечним.
       - Кисень входить до складу води.
       - Кисень є елементом періодичної системи.
      8. Яких аргументів достатньо для спростування тези «Музика є
наукою»:
       - Музика використовує звуки.
       - Музика звертається до людських емоцій.
       - Музичні твори записують за допомогою нот.
       - Музика не спирається на абстрактно-логічне мислення.
       - Метою музики є втілення людських відчуттів.
      9. Визначте тезу, аргументи і демонстрацію у наступних доведеннях:
       - Чотирикутник АBCD – ромб, оскільки всі його сторони рівні, а
чотирикутники, які мають рівні сторони, називаються ромбами.
       - Всі метали електропровідні, оскільки відомо, що залізо
електропровідне, мідь електропровідна, алюміній електропровідний, золото
електропровідне. А залізо, мідь, алюміній, золото – метали. Отже, метали
електропровідні.
       - Кути бувають або гострими, або прямими, або тупими. Цей кут
гострий. Отже, він не належить ні до прямих, ні до тупих кутів.
       - Усі прямокутники – паралелограми, бо сторони їх попарно
паралельні. Усі квадрати – прямокутники, оскільки їх кути прямі. Отже, усі
квадрати – паралелограми.
      10. Чи правильні ці доведення? Якщо ні, то з’ясуйте, які закони логіки
і правила доведення в них порушено (визначте вид помилок):
       - «Будь-яка тварина здатна мислити, оскільки вона здатна
відчувати… і людина не так уже різко відрізняється у цьому відношенні від
тварини… Отже, головною відмінністю людини від тварини є не розум, а
свобода волі» (Ж.-Ж. Руссо).
       - Я сумлінно працював над освоєнням курсу логіки. Про це свідчать
такі факти: я не пропустив жодної лекції з логіки; перед кожним практичним
заняттям я готувався до нього; я придбав підручники з логіки кількох
авторів. Отже, я заслуговую на високу оцінку з цієї дисципліни.
       - Ніч завжди передує дню, отже, ніч є причиною дня.


                                    52
      - Якщо хтось украв якусь річ, він намагається її сховати.
Підозрюваний цю річ сховав. Отже, він її украв.
      - Люди, які копіюють чужі підписи, є злочинцями. Гравер копіює
чужі підписи. Отже, гравер – злочинець.
      - Це судження істинне, оскільки воно було висловлено геніальною
людиною.


                      Рекомендована література
                            Основна література
  1.   Ткаченко А.А. Основи науки логіки: Навч. посібн. [Текст] /
       А.А. Ткаченко, В.О. Толок. – Запоріжжя, 2001. – С. 101 – 140.
  2.   Арутюнов В.Х. Логіка: Навч. посібн. для економістів [Текст] /
       В.Х. Арутюнов. – К., 2000. – С. 92 – 131.
  3.   Гладунський В.Н. Логіка. Навч. посібн. для студ. екон. спец. [Текст] /
       В.Н. Гладунський. – Львів, 2004. – С. 96 – 135.
  4.   Тофтул М.Г. Логіка [Текст] / М.Г. Тофтул. – К., 2003. – С. 89 – 128.
  5.   Старікова Г.Г. Методичні вказівки до практичних занять з дисципліни
       «Логіка» для студентів усіх спеціальностей [Текст] / Упоряд. О.М.
       Афанасьєва, Г. Г. Старікова. – Харків: ХНУРЕ, 2017 – С. 36-40.
  6.   Старікова Г.Г. Конспект лекцій з курсу «Логіка» для студентів усіх
       спеціальностей [Текст] / Г.Г. Старікова. – Харків: ХНУРЕ, 2019 . – С.
       129-151.

                            Додаткова література
  1.   Бандурка О., Тягло О. Курс логіки: Підручник [Текст] / О. Бандурка,
       О. Тягло. – Київ: Літера ЛТД, 2002. – 314 с.
  2.   Жеребкін В. Є. Логіка [Текст] / В. Є. Жеребкін. -6-е вид., стер. − Київ:
       Т-во "Знання", КОО. − 2003. − 255 с.
  3.   Конверський А.Є. Логіка (традиційна та сучасна): Підручн. для студ.
       юридич. ф-тів [Текст] / А.Є. Конверський. – К: Центр навчальної
       літератури, 2004. – 298 с.
  4.   Мозгова Н. Г. Логіка : навчальний посібник [Текст] / Н.Г. Мозгова. —
       К: Каравела, 2011. — 248 с.
  5.   Павлов В.І. Логіка у запитаннях, відповідях і аргументаціях [Текст] /
       В.І. Павлов. — К: Центр учбової літератури, 2008. — 408 с.
  6.   Шепетяк О. Логіка. Підручник для студентів вищих навчальних
       закладів / Олег Шепетяк. – Київ: Фенікс, 2015. – 256 с.



                                      53
           ТЕМА 6. ЛОГІКА І МИСТЕЦТВО СПІЛКУВАННЯ

                    План практичного заняття
     1. Діалог як специфічна форма доведення.
     2. Запитання та правила їх формулювання.
     3. Суперечка, її види. Стратегія суперечок.
     4. Риторичні методи доведення.

      1. Діалог як специфічна форма доведення
      Діалог є особливою формою комунікації, у процесі якої люди активно
взаємодіють між собою, намагаючись впевнити один одного або, навпаки,
спростувати думку співбесідника. Систематична постановка питання –
найважливіша особливість діалогу, зокрема, так званого «сократівського
діалогу». Згадайте з курсу філософії, у чому полягає специфіка форми
діалогу, розробленої Сократом.
      Окрім запитально-проблемної форми діалогу існує також
гіпотетичний метод пошуку істини. Сутність цього методу ви згадаєте,
звернувшись до матеріалу відповідної лекції. Особливу увагу зверніть на
гіпотетико-дедуктивний метод, який є основою сучасної наукової
діяльності. Він дозволяє виключити хибні твердження і гіпотези, таким
чином він дозволяє звузити коло пошуку істини.
      За допомогою здійснюваного в процесі діалогу критичного
обговорення та всебічного аналізу аргументів і контраргументів досягається
взаємна згода у розумінні того, що вважати істиною.
      Найбільш важливими вважаються такі різновиди діалогу:
      1. Дидактичний діалог – найпростіша форма, орієнтована на
активізацію засвоєння учбового матеріалу учнями та поступове формування
самостійного вміння формулювати питання та шукати істині відповіді.
      2. Пошуковий або дослідницький діалог – використовується для
відкриття і обґрунтування нових істин. Тому в ньому використовуються не
стільки доказові умовиводи, скільки евристичні, або пошукові засоби
дослідження.
      3. Діалог по аналізу та підготовці рішення використовується перед
прийняттям особливо важливих і соціально значущих рішень. Як правило,
проходить між експертами для критичного обговорення й оцінки різних
варіантів запропонованих рішень.
      4. Судова суперечка як особлива форма діалогу спирається на
кодифіковані норми права.



                                   54
     При підготовці до практичного заняття знайдіть у літературі приклад
будь-якого виду діалогу і аргументуйте свій вибір.

      2. Запитання і правила їх формулювання
      Готуючись до відповіді на це питання, зверніться до теми «Судження»
і згадайте, які форми питань існують, що таке передумова питання і якими
вони бувають. Крім відомих вам форм питань існують також інші їх види.
Так, для логіки важливим є поділ за специфікою структури запитання на
запитання-уточнення і запитання-доповнення. Можливим також є поділ
запитань за специфікою шляхів і методів їх розв’язання: виділяють
інформаційні запитання, задачі, проблеми.
      Правила, яких необхідно дотримуватись при формулюванні запитань:
      1. Запитання має бути осмисленим і коректним. Для перевірки
коректності запитання треба пересвідчитись у істинності його передумов
      2. Запитання треба формулювати якомога коротше. Складні,
нечітко сформульовані запитання утруднюють їх розуміння і пошуки
відповіді на них.
      3. Складні запитання доцільно розбивати на прості.
      4. У розділових судженнях необхідно привести усі можливі
альтернативи. Згадайте, у яких темах ще ми зустрічалися з необхідністю
виконання цього правила.
      Готуючись до практичного заняття, наведіть приклади усіх типів
помилок при формулюванні запитань.

      3. Суперечка, її види. Стратегія суперечок
      Суперечкою у логіці вважають таку форму діалогу, для якої
характерна відсутність єдиної думки його учасників, наявність розходжень
у їх поглядах, інтелектуальне протиборство.
      Суперечка – будь-яке зіткнення несумісних думок, під якого кожна
сторона відстоює свою правоту. У науці бажано робити це, спираючись на
теорію і правила аргументації.
      В основі суперечки лежать, по-перше, об’єктивні протиріччя
матеріального світу і, по-друге, неоднакові потреби та інтереси людей.
Думка, для обґрунтування істинності чи хибності якої здійснюється
суперечка, називається тезою.
      Учасниками суперечки є пропонент, який висуває і обстоює думку-
тезу, і опонент, який піддає сумніву чи заперечує тезу пропонента.
Можлива також наявність третього, колективного суб’єкту суперечки –
аудиторії.


                                   55
      Суперечки поділяються на наступні види у залежності від мети, яку
переслідують її учасники:
         • суперечка заради істини;
         • суперечка заради переконання;
         • суперечка заради перемоги;
         • суперечка заради суперечки;
         • внутрішня суперечка.
      Користуючись матеріалами лекції, наведіть змістовні характеристики
усіх типів суперечок. Спираючись на літературні джерела, знайдіть
приклади двох будь-яких типів суперечок.
      Існують коректні та некоректні засоби ведення суперечки.
Коректними вважаються такі засоби, які відповідають вимогам логіки та
моралі. У наступному розділі ви згадаєте деякі засоби, що
використовуються у теорії ораторського мистецтва – риториці.
      Некоректні засоби, як правило, використовуються з метою видати
хибне за істинне, або істинне – за хибне; недостовірне – за достовірне, і
навпаки. Спираючись на самостійно вивчені розділи, згадайте, що таке
паралогізм і чи можна вважати його некоректним засобом для суперечки.
Також зверніться до розділу «Софізми» і наведіть типи софістичних
«хитрощів» та приклади навмисно некоректних, логічно хибних засобів, що
використовуються при суперечках.
      Зупинимось на деяких різновидах суперечок, які ви повинні знати.
      Дискусія – публічна суперечка, яка ведеться компетентними людьми
на спеціальних зборах (симпозіуми, конференції тощо) і ставить за мету
розв’язання певної проблеми чи принаймні виявлення шляхів її розв’язання
і зближення позицій учасників суперечки.
      Полеміка – один із найпоширеніших різновидів публічної суперечки,
для якої притаманні конфронтація, протистояння, протиборство сторін; це
форма протиставлення принципово різних думок, ідей, точок зору.
      Диспут – усна публічна суперечка, яка полягає у обговоренні
наукового чи суспільно важливого питання із залученням широкого кола
фахівців і зацікавлених осіб.
      Дебати – суперечка, що здійснюється у формі обміну думками з
приводу тих чи інших теоретичних положень, подій тощо.
      Необхідно розуміти, що ці різновиди суперечок не ізольовані одна від
одної, кожна з них може включати як свою складову й інший вид суперечки.
Наприклад, складовою частиною дискусії може буди диспут з конкретної
теми, а полеміка, при певних умовах, може бути зведена до дискусії.



                                   56
      Наведіть приклади використання тієї чи іншої форми суперечок у
суспільному житті студентів (діяльність студентського сенату тощо).

      4. Риторичні методи доведення.
      Серед загальних рекомендацій слід звернути увагу на наступні
особливості побудування суперечки для досягнення ефективного її
результату.
      По-перше, важливим є провокування опонента на заперечення. Це
покладає на нього «тягар» доказу і полегшує задачу полеміста.
      Ще одна важлива порада – намагатися узяти слово останнім. У цьому
випадку інші учасники не матимуть змоги заперечити вам, а ви зможете
використати знання сильних і слабких сторін їхньої аргументації у своєму
доведенні.
      Існують також загальні тактичні засоби, до яких відносять наступні:
      • ініціатива, яка дозволяє керувати ходом суперечки; проявом
         ініціативи можна вважати наступний метод: пропонент сам
         висловлює ймовірні аргументи опонента і знаходить переконливі
         доводи для їх спростування або виводить з тези опонента такі
         наслідки, про які той не здогадувався, але які не відповідають
         дійсності;
      • близький до вищезгаданого засіб «наступ – найкраща оборона»;
      • коректним засобом є використання аргументів опонента для
         спростування його точки зору чи захисту своєї тези;
      • ефективним є виведення раптових, несподіваних для опонента
         висновків з його тези чи аргументів, які ставлять його в безвихідь
         чи, принаймні, дезорганізують його систему аргументації;
      • іноді в риториці використовуються засоби морального,
         особистісного і т. інш. впливу на учасників суперечки, такі, як
         «аргумент до авторитету», «аргумент до особи», «аргумент до
         публіки», «аргумент до жалю», «аргумент до освіченості» тощо (ці
         засоби у логіці не вважаються коректними, але припустимі при
         деяких типах дискусії або як риторичні засоби при промові).
      На завершення теми ознайомтеся з основними порадами полемісту,
які можуть стати вам у нагоді при публічному виступі або ведені будь-якої
суперечки:
      • перш за все слід вирішити, чи є суперечка необхідною у даній
         ситуації;
      • необхідно чітко визначити предмет суперечки і узгодити точки
         зору учасників стосовно цього предмету;

                                    57
     • у процесі суперечки не можна втрачати її предмет і дозволяти
       роботи це опоненту;
     • важливо встановити мету суперечки і відповідно до неї будувати
       свою стратегію;
     • для ефективності і результативності суперечки важливою є певна
       спільність базису, вихідних передумов;
     • у ході суперечки не можна змінювати зміст і обсяг понять, якими
       оперують учасники (згадайте, який формально-логічний закон
       порушується у цьому разі);
     • важливою передумовою успіху в суперечці є наявність достатньої
       кількості змістовних аргументів; якщо їх недостатньо, подумайте,
       чи варто починати суперечку.

                    Теми рефератів, доповідей
     •   Еволюція діалогу в історії логіки та філософії.
     •   Діалог як основна форма аргументації.
     •   Застосування риторичних прийомів при доведенні.
     •   Важливість суперечки як різновиду діалогу та сфера використання
         різних видів суперечок.
     •   Типи суперечок, допустимі у наукових дискусіях.
     •   Риторика як ораторське мистецтво. Взаємовідношення риторичних
         і логічних засобів у суперечці.
     •   Специфіка усних виступів.
     •   Види і особливості публічної промови.
     •   Використання софістичних прийомів та методів у публічному
         виступі та суперечці.

            Питання для самоперевірки теоретичних знань
     1. У чому полягає роль діалогу в доведенні?
     2. Які види діалогів вам відомі? Надайте їх стислу характеристику.
     3. Як співвідносяться діалог і суперечка?
     4. Надайте загальне визначення суперечки. Які види суперечок вам
відомі?
     5. Які способи ведення суперечок вважаються коректними, а які - ні?
Обґрунтуйте свою думку.
     6. Яке місце у теорії полеміки займають софізми? Надайте їх
визначення та стислу характеристику.



                                   58
     7. Яку роль відіграють логічні методи побудови доведення у
риториці?
     8. Які поради полемісту вам відомі?

              Завдання для перевірки практичних навичок
1. Розробіть невеликий дидактичний діалог з дисципліна за вашою
спеціальністю.
2. Запропонуйте план полеміки за питанням про необхідність курсу логіки
у вищому навчальному закладі.
3. Наведіть приклади будь-яких софізмів (2 чи 3) та поясніть, у чому полягає
логічна невідповідність цих софізмів та як їх спростувати.
4. Наведіть декілька прикладів коректних методів ведення суперечки та
декілька прикладів некоректних методів.


                       Рекомендована література
                              Основна література
1.   Ткаченко А.А. Основи науки логіки: Навч. посібн. [Текст] /
     А.А. Ткаченко, В.О. Толок. – Запоріжжя, 2001. – С. 143 – 156.
2.   Арутюнов В.Х. Логіка: Навч. посібн. для економістів [Текст] /
     В.Х. Арутюнов. – К., 2000. – С. 137 – 148.
3.   Гладунський В.Н. Логіка. Навч. посібн. для студ. екон. спец. [Текст] /
     В.Н. Гладунський. – Львів, 2004. – С. 140 – 152.
4.   Тофтул М.Г. Логіка [Текст] / М.Г. Тофтул. – К., 2003. – С. 304 – 326.
5.   Старікова Г.Г. Методичні вказівки до практичних занять з дисципліни
     «Логіка» для студентів усіх спеціальностей [Текст] / Упоряд. О.М.
     Афанасьєва, Г. Г. Старікова. – Харків: ХНУРЕ, 2017 – С. 40-45.
6.   Старікова Г.Г. Конспект лекцій з курсу «Логіка» для студентів усіх
     спеціальностей [Текст] / Г.Г. Старікова. – Харків: ХНУРЕ, 2019 . – С. 152-
     167.

                            Додаткова література

1. Андерсон К. Успішні виступи на TED. Рецепти найкращих спікерів. /
   пер. з англ. О. Асташової. – К.: Наш Формат, 2016. – 256 с.
2. Залюбівська О. Б. Риторична культура викладача технічного
   університету: структурні особливості // Освітологічний дискурс. – 2014.
   – № 3 (7). – С.56-67.



                                       59
3. Конверський А.Є. Логіка: Підручн. для студ. юридич. ф-тів [Текст] / А.Є.
   Конверський . К., 2004.
4. Мацько Л. І. Риторика: Навч. посіб. для студ. вузів / Л. І. Мацько, О. М.
   Мацько. – 2-е вид., стер. – К. : Вища шк., 2006. – 311 с.
5. Олійник О. Б. Основи ораторської майстерності: Навч. посібник. – К.:
   Кондор, 2010. – 181с.
6. Онуфрієнко Г.С. Риторика. – К., 2008. – 592 с.
7. Середа Н. В. Основи ораторської майстерності: навчальний посібник /
   Середа Н. В., Квасник О. В. – Харків : НТУ «ХПІ», 2019. – 304 с. URL:
   http://repository.kpi.kharkov.ua/bitstream/KhPIPress/47845/1/Book_2020_S
   ereda_Oratorska_maisternist.PDF?fbclid=IwAR0V1KgnFbwuIiein_UzNEG
   DJ_Y1iQMpAl98KO0bGgKcAH8NkMlZnjijJ m.




                                    60
              ПИТАННЯ ДЛЯ ПІДГОТОВКИ ДО ЗАЛІКУ

1. Поняття та предмет логіки.
2. Логіка й інші науки.
3. Логіка і мислення.
4. Основні формально-логічні закони.
5. Дайте визначення поняття та охарактеризуйте зв'язок поняття та імені.
6. Співвідношення змісту і об’єму понять.
7. Які існують види понять? Надайте їх характеристику.
8. Співвідношення між поняттями за змістом і за об’ємом. Використайте
   круги Ейлера для зображення цих співвідношень.
9. Які можливі операції над поняттями? Надайте характеристику кожному
   типу операцій.
10.Що таке судження? Відобразіть його структуру.
11.Судження та речення. Судження та питання.
12.Які існують види суджень? Надайте їх характеристику і схематичне
   зображення.
13.На які типи поділяються категоричні судження за кількістю та якістю?
   Наведіть їх схематичне зображення.
14.Охарактеризуйте розподіленість термінів у категоричних судженнях.
15.Проаналізуйте відношення між категоричними судженнями. Що таке
   «логічний квадрат» і як він використовується для визначення істинності
   судження?
16.Поділ суджень за модальностями.
17.Складні судження, їх типи і характеристика.
18.Таблиці істинності складних суджень.
19.Дайте поняття умовиводу і наведіть його структуру.
20.Що таке простий категоричний силогізм? Наведіть загальну схему
   силогізму.
21.Сформулюйте аксіому простого категоричного силогізму.
22.Наведіть загальні правила силогізму. Охарактеризуйте правила термінів
   і правила посилок.
23.Що таке фігури категоричного силогізму? Які існують особливості
   висновків за всіма фігурами силогізму?
24.Які правила фігур силогізму вам відомі? Охарактеризуйте їх сутність.
25.Що таке модуси категоричного силогізму? Наведіть правильні модуси за
   першою фігурою категоричного силогізму.
26.Які ви знаєте типи скорочених та складних силогізмів?
27.Охарактеризуйте умовні, розділові та умовно-розділові силогізми.


                                   61
28.Надайте характеристику індуктивного умовиводу.
29.У чому сутність умовиводу за аналогією?
30.Що таке доказ як логічна форма мислення?
31.Назвіть способи доказу і продемонструйте, чим вони відрізняються.
32.У чому полягає прогресивний і регресивний хід думки при доказі?
33.Якою є логічна структура доказу?
34.У чому полягає логічна процедура спростування?
35.Наведіть та охарактеризуйте всі правила і умови правильного доказу.
36.Що таке діалог? Які види діалогу ви знаєте?
37.Поняття, складові та види суперечок.
38.Які ви знаєте коректні та некоректні засоби ведення суперечки?
39.Які існують типи суперечок? Надайте їх характеристику.
40.Що вам відомо про риторичні методи доведення?
41.Які поради полемісту ви знаєте?
42.Що таке паралогізм та парадокс? Наведіть приклади парадоксів та
   способів їх вирішення.
43.Що таке софізм та ким і коли була розроблена софістика?
44.На яких логічних помилках базуються софізми? Наведіть приклади.




                                 62
                 РЕКОМЕНДОВАНА ЛІТЕРАТУРА
1. Арутюнов В.Х. Логіка: Навч. посібн. для економістів [Текст] /
   В.Х. Арутюнов. – К., 2000.
2. Бандурка О., Тягло О. Курс логіки: Підручник [Текст] / О. Бандурка,
   О. Тягло. – Київ: Літера ЛТД, 2002. – 314 с.
3. Гладунський В.Н. Логіка. Навч. посібн. для студ. екон. спец. [Текст] /
   В.Н. Гладунський. – Львів, 2004.
4. Жеребкін В. Є. Логіка [Текст] / В. Є. Жеребкін. -6-е вид., стер. − Київ:
   Т-во "Знання", КОО. − 2003. − 255 с.
5. Конверський А.Є. Логіка: Підручн. для студ. юридич. ф-тів [Текст] /
   А.Є. Конверський . К., 2004.
6. Мозгова Н. Г. Логіка : навчальний посібник [Текст] / Н.Г. Мозгова. —
   К: Каравела, 2011. — 248 с.
7. Павлов В.І. Логіка у запитаннях, відповідях і аргументаціях [Текст] /
   В.І. Павлов. — К: Центр учбової літератури, 2008. — 408 с.
8. Ткаченко А.А. Основи науки логіки: Навч. посібн. [Текст] /
   А.А. Ткаченко, В.О. Толок. – Запоріжжя, 2001.
9. Тофтул М.Г. Логіка [Текст] / М.Г. Тофтул. – К., 2003.
10.Шепетяк О. Логіка. Підручник для студентів вищих навчальних
   закладів / Олег Шепетяк. – Київ: Фенікс, 2015. – 256 с.




                                  63
                          Навчальне видання




         МЕТОДИЧНІ ВКАЗІВКИ ДО ПРАКТИЧНИХ ЗАНЯТЬ
                 З ДИСЦИПЛІНИ «ЛОГІКА»

        для студентів усіх спеціальностей денної форми навчання




     Упорядник:             Г. Г. Старікова

     Відповідальний випусковий       В. І. Штанько

     Редактор               Б. Косіковська




     План 2022, поз.
Пiдп. до друку         Формат 6084 1/16. Спосіб друку – ризографія.
Умов.друк.арк.       Облiк. вид.арк.   Тираж прим.
Зам. №         Цiна договiрна.

            ХНУРЕ. Україна. 61166, Харків, просп. Науки, 14

                  Віддруковано в навчально-науковому
                видавничо-поліграфічному центрі ХНУРЕ
                     61166, Харків, просп. Науки, 14




                                   64
          МIНIСТЕРСТВО ОСВIТИ І НАУКИ УКРАЇНИ

ХАРКIВСЬКИЙ НАЦІОНАЛЬНИЙ УНIВЕРСИТЕТ РАДIОЕЛЕКТРОНIКИ




                МЕТОДИЧНІ ВКАЗІВКИ
              ДО САМОСТІЙНОЇ РОБОТИ
               З ДИСЦИПЛІНИ «ЛОГІКА»

             для студентів усіх спеціальностей




                                  ЗАТВЕРДЖЕНО
                                  кафедрою філософії.
                                  Протокол №
                                  від .05.2018




                       ХАРКIВ 2018
      Методичні вказівки до самостійної роботи з дисципліни «Логіка» для
студентів усіх спеціальностей / Упоряд. Г. Г. Старікова.– Харків: ХНУРЕ, 2018 –
44 с.



Упорядник: Г.Г. Старікова.




                                      2
                                                         ЗМІСТ

ТЕМИ ДЛЯ САМОСТІЙНОГО ВИВЧЕННЯ. БАЗОВІ ПОЛОЖЕННЯ Й
РЕКОМЕНДАЦІЇ ................................................................................................... 8
ТЕМА 1. ІСТОРІЯ ВИНИКНЕННЯ І ФОРМУВАННЯ ЛОГІКИ ЯК НАУКИ.
ІСТОРИЧНІ ЕТАПИ РОЗВИТКУ ЛОГІКИ........................................................ 8
ТЕМА 2. МИСЛЕННЯ, МОВА І ЛОГІКА. ЇХ ВЗАЄМОЗВ’ЯЗОК І
ВЗАЄМОЗАЛЕЖНІСТЬ ..................................................................................... 13
Питання для самостійного вивчення студентами ............................................ 13
ТЕМА 3. ЛОГІКА ВИСЛОВЛЮВАНЬ, ЛОГІКА ПРЕДИКАТІВ І
МОДАЛЬНА ЛОГІКА ........................................................................................ 18
Питання для самостійного вивчення студентами ............................................ 18
ТЕМА 4. ЗАКОНИ ЛОГІКИ, ЇХ ЗАГАЛЬНА ХАРАКТЕРИСТИКА. ........... 28
Питання для самостійного вивчення студентами ............................................ 28
ТЕМА 5. ГІПОТЕТИКО-ДЕДУКТИВНИЙ І АБДУКТИВНИЙ МЕТОДИ. . 31
Питання для самостійного вивчення студентами ............................................ 31
ТЕМА 6. ПАРАЛОГІЗМИ, ПАРАДОКСИ І СОФІЗМИ ................................. 36
Питання для самостійного вивчення студентами ............................................ 36
МЕТОДИЧНІ РЕКОМЕНДАЦІЇ З ВИБОРУ ТЕМИ Й НАПИСАННЯ
РЕФЕРАТУ .......................................................................................................... 39
ІНДИВІДУАЛЬНІ ЗАВДАННЯ ДОМАШНІХ КОНТРОЛЬНИХ РОБІТ З
ДИСЦИПЛІНИ «ЛОГІКА» ................................................................................ 42
РЕКОМЕНДОВАНА ЛІТЕРАТУРА ................................................................. 44
ЗАВДАННЯ ДЛЯ ПІДГОТОВКИ ДО ПЕРШОЇ САМОСТІЙНОЇ РОБОТИ З
ЛОГІКИ ................................................................................................................ 45
ЗАВДАННЯ ДЛЯ ПІДГОТОВКИ ДО ДРУГОЇ САМОСТІЙНОЇ РОБОТИ З
ЛОГІКИ ................................................................................................................ 46
ЗАПИТАННЯ ДО ПІДСУМКОВОГО КОНТРОЛЮ З ДИСЦИПЛІНИ
«ЛОГІКА» ............................................................................................................ 48




                                                              3
                                    ВСТУП

      Логіка – одна з найдавніших галузей наукового знання, це суттєвий
загальнокультурний феномен від початку її виникнення як науки. Роль логіки у
сучасному світі важлива і багатогранна. Зокрема, вона допомагає виробляти
дисципліну мислення, тому що стихійно сформована логіка ніколи не може
замінити свідомо засвоєних знань законів і форм мислення.
      Рівень розвитку логіки постійно дається взнаки у всіх сферах наукового
пізнання, а в кінцевому підсумку – і в практиці. Історія свідчить про нерозривний
зв'язок логіки з іншими науками, прогресом техніки і технології. Особливо
переконливо цей зв'язок виявляється у наш час. Так, засновник кібернетики
Н. Вінер вважав, що виникнення кібернетики було б неможливим без сучасної
логіки. Автоматика і електронно-обчислювальна техніка, що застосовуються в
кібернетиці, використовують алгебру логіки, а в керуючих системах важливу роль
відіграють релейно-контактні схеми, які моделюють логічні операції.
      Курс «Логіка» спрямований на формування у студентів системного погляду
на світ. Необхідність знання логіки пов'язано з тим, що вона досліджує
загальнолюдські закони мислення, які діють у всіх галузях науки. Висока логічна
культура сприяє прогресу в усіх сферах життя людини.
      У курсі розглядаються такі форми логічного мислення, як поняття, судження,
умовивід, закономірності їх побудови і вірного використання для отримання
істинного висновку. Також аналізуються формальні та змістовні правила
міркування, необхідні у процесі мислення на будь-яку тему.
      Приділяється увага специфіці доведення та спростування, а також аналізу
основних помило к, які виникають у цих процесах. Студенти знайомляться з
поняттям і особливостями софістичного мислення та можливостями його
використання у процесі дискусії.
      Отримані знання можуть бути застосовані при аналізі. як суто наукових, так
і практичних проблем, що виникають в процесі людської діяльності. Знання,
отримані в курсі філософії, студенти зможуть використовувати як у процесі
навчання, так і у подальшій професійній діяльності.




                                       4
                     МЕТА І ЗАВДАННЯ ДИСЦИПЛІНИ

     Метою курсу «Логіка» є формування системи знань про основні категорії,
закони і форми логічного мислення.

      Завданням дисципліни є вивчення основних понять і термінів логіки: набуття
навичок правильно формувати думки, уміння логічно й аргументовано доводити
істину або спростовувати хибні положення.

     За результатом вивчання дисципліни «Логіка» студенти повинні:

     – ЗНАТИ:
     • зміст науки логіки, її призначення і функції;
     • форми і закони логіки;
     • основні форми мислення (поняття, судження, умовивід) та їх види;
     • правила умовиводу і доказу.

     – ВМІТИ:
     • правильно використовувати форми і закони логіки при побудові
        умовиводу і доказу в письмовій і усній мові;
     • визначати істинність або хибність суджень та умовиводів за допомогою
        логічних правил;
     • логічно обґрунтовано приймати участь в дискусії;
     • робити логічний аналіз текстів і усних висловлювань.

     – ВОЛОДІТИ:
     • навичками аргументованого обґрунтовування своїх поглядів за
        допомогою свідомого застосування отриманих знань з логіки;
     • прийомами доведення та спростування;
     • навичками формулювання запитань і коректних відповідей;
     • основними риторичними прийомами.




                                       5
                            ТЕМАТИЧНИЙ ПЛАН

                           Змістовий модуль 1.
     Предмет і значення логіки. Поняття як основа формальної логіки.
      Тема 1. Предмет логіки.
      Визначення логіки як науки. Історія розвитку логіки. Абстрактне мислення і
його характерні особливості. Поняття про форму мислення. Основні формально-
логічні закони. Істинність і формальна правильність міркування.
     Тема 2. Поняття.
     Визначення поняття. Зміст поняття. Обсяг поняття. Закон оберненого
відношення між змістом та обсягом поняття. Види понять. Логічні відношення між
поняттями. Логічні операції над поняттями. Вирішення логічних задач і вправ.

                             Змістовий модуль 2.
                            Судження та умовивід.
     Тема 3. Судження.
     Загальна характеристика судження. Судження і речення. Види суджень.
Атрибутивні судження. Логічні відношення між атрибутивними судженнями.
Судження з відношеннями. Судження існування. Модальні судження. Види
складних суджень. Виклад складних суджень мовою логіки висловлювань. Логічні
відношення між складними судженнями. Вирішення логічних задач і вправ.
      Тема 4. Умовивід.
      Загальна характеристика умовиводу. Висновки логіки висловлювань:
типологія правил висновку; обґрунтування правил висновку; метод аналітичних
таблиць; умовиводи логіки висловлювань у традиційній логіці. Висновки із
категоричних висловлювань: безпосередні умовиводи; простий категоричний
силогізм; силогістика та метод аналітичних таблиць. Недедуктивні умовиводи:
індуктивні умовиводи; аналогія. Вирішення логічних задач і вправ.
                           Змістовий модуль 3.
                      Аргументація. Основи риторики.
      Тема 5. Доказ і аргументація.
      Поняття доведення. Структура доведення. Види доведення. Спростування.
Правила доведення і спростування: правила і помилки стосовно тези; правила і
помилки стосовно аргументів; правила стосовно демонстрації. Вирішення логічних
задач і вправ.




                                       6
     Тема 6. Логіка і мистецтво спілкування.
     Діалог як специфічна форма висловлювання. Запитання та правила їх
формулювання. Види відповідей. Стратегія і тактика у суперечках. Коректні та
некоректні прийоми у суперечках. Елементи риторики. Мистецтво полеміки.
Основні поради полемісту.

                  ПРОГРАМА ВИВЧЕННЯ ДИСЦИПЛІНИ

                                                        Кількість годин
                                                             у тому числі




                                                                                Самостійна
                                                                    Практичні
                                               Усього
         Назви змістових модулів і тем




                                                                     заняття

                                                                                  робота
                                                           Лекції
                          Змістовий модуль 1.
  Предмет і значення логіки. Поняття як основа формальної логіки
Тема 1. Предмет логіки.                        12  2     2      8
Тема 2. Поняття.                               12  2     2      8
Домашня контрольна робота                       4               4
Разом за змістовим модулем 1                   28  4     4     20
                          Змістовий модуль 2.
                         Судження та умовивід
Тема 3. Судження.                              16  4     2     10
Тема 4. Умовивід.                              16  4     2     10
Тестування                                      2               2
Разом за змістовим модулем 2                   34  8     4     22
                          Змістовий модуль 3.
                    Аргументація. Основи риторики
Тема 5. Доказ і аргументація.                  14  4     2      8
Тема 6. Логіка і мистецтво спілкування.        12  2     2      8
Тестування                                      2               2
Разом за змістовим модулем 3                   28  6     4     18
                                  Усього годин 90  18   12     60

     У процесі вивчення дисципліни застосовуються такі методи поточного
контролю як усне опитування, контрольна робота, тестування, домашня
контрольна робота. Підсумковим контролем вивчення дисципліни є залік.




                                         7
   ТЕМИ ДЛЯ САМОСТІЙНОГО ВИВЧЕННЯ. БАЗОВІ ПОЛОЖЕННЯ Й
                      РЕКОМЕНДАЦІЇ
  ТЕМА 1. ІСТОРІЯ ВИНИКНЕННЯ І ФОРМУВАННЯ ЛОГІКИ ЯК НАУКИ.
               ІСТОРИЧНІ ЕТАПИ РОЗВИТКУ ЛОГІКИ
               Питання для самостійного вивчення студентами
     1. Історія виникнення логічних вчень у стародавньому світі.
        1.1. Логічні вчення Стародавньої Індії.
        1.2. Розвиток логіки в античній Греції.
     2. Етапи подальшого розвитку логіки до ХІХ ст.
     3. Виникнення і розвиток математичної (символьної) логіки.
     4. Види та особливості сучасних типів логіки.
                            Методичні рекомендації
      1. Історія виникнення логічних вчень у стародавньому світі.
      Висвітлюючи питання щодо історії виникнення і розвитку логіки у
стародавньому світі, необхідно, перш за все, пам’ятати, що логіка сформувалась у
лоні філософії, як один з її найважливіших розділів. Однак, оскільки у давні часи
мислення не виокремлювалося філософами з усього існуючого, а то й
ототожнювалося з буттям (точніше, буття наділялося рисами, характерними для
мислення), виявити перші зародки логічної науки непросто. Рекомендується
згадати з курсу філософії, які саме античні філософські школи поділяли таке
уявлення про співвідношення буття і мислення.
      Теоретичне мислення має тенденцію «перетворювати» (бодай на певний час)
хаотичне на упорядковане, множинне на єдине, одиничне на загальне, конкретне
на абстрактне, плинне на тривке, багатоманітне на одноманітне, чуттєве на
невідчутне, матеріальне на ідеальне. І все ці риси теоретичної картини світу
переносилися древніми на сам об’єктивний світ.
      Ми бачимо, що під логікою розуміли (і розуміють зараз) передусім
упорядкованість. Саме тому ведичне поняття «ріта», яке позначало закон, що
упорядковує Всесвіт, мало також логічну властивість упорядкування думок і знань
та виконувало роль істини. Подібне характерне і для понять «дао», яке посідало
істотне місце у філософії Давнього Китаю, та «логос» Геракліта.
      Розвиток логіки впродовж багатьох століть відбувався у двох світових
центрах зародження цієї науки – У Давній Індії та у Давній Греції. Необхідно
підкреслити, що логічні традиції склалися у цих країнах незалежно одна від одної.
Зверніть увагу, що на основі досягнень логіки в Індії розвивалася логіка у Китаї,
Тибеті, Монголії, Кореї, Японії, Індонезії. Грецька логіка впливала на розвиток цієї
науки у Давньому Римі, Візантії, Вірменії, Грузії, арабомовних країнах Близького
Сходу, Західній Європі.



                                         8
       1.1. Логічні вчення Стародавньої Індії.
       Розглядаючи питання про розвиток логіки на Давньому Сході, необхідно
звернути увагу на роль релігійних диспутів, поширених в Індії за часів становлення
буддизму. Потрібна також знати основні періоди становлення і розвитку логіки у
Стародавній Індії та основні надбання цих періодів:
       - перший період - ст. до н.е. - ст. н.е. (рання буддистська логіка);
       - другий період - ст. (діяльність шкіл вайшешика і ньяя);
       - третій період - ст. (розквіт буддистської логіки).
       Більшість робот першого періоду – це трактати про те, як ефективно вести
диспути. Діячи цього періоду, зокрема, звертали увагу на логічну переконливість
промов та необхідність дотримання правил логіки. Були розроблені структура та
деякі правила доведення. Ваше завдання – більш детально охарактеризувати ці
давні надбання.
       Другий період розвиває дискусійний напрямок індійської логіки. Розроблено
вчення про структуру та основні правила суперечки. Також сформовано вчення про
три типи умовиводів (визначте, які саме типи умовиводів були розроблені у школі
ньяя).
       У третьому періоді вчення про умовивід стало більш довершеним і
багатогранним. Зокрема, проаналізовано особливості логічної підстави і
розроблена класифікація неправильних підстав. Пізніше було розроблено цілу
систему логіки, яка включала до себе наступні розділи:
       - вчення про сприйняття;
       - умовивід «для себе»;
       - умовивід «для інших»;
       - про логічні помилки.
       Правильними видами пізнання визнавалися лише сприйняття і умовивід.
Зверніть увагу на різні підходи до цього питання у різних школах Давньої Індії:
джайнізмі, санкх’я, міманса, веданта.

      1.2. Розвиток логіки в античній Греції.
      У Давній Греції логіка формувалася і розвивалася у рамках філософії, з якою
ви вже знайомі. Потрібно лише згадати, який саме внесок у розвиток логіки
зробили наступні філософи-попередники Аристотеля: Демокрит, Зенон Елейський,
школа софістів, Сократ, мегарська та кіренська школи, Платон.
      Ви знаєте, що основоположником логіки вважається Аристотель. Його
логічні твори були об’єднані під загальною назвою «Органон». Зверніть увагу, що
сам Аристотель називав своє вчення аналітикою. Термін «логіка» пізніше ввели
скептики. Аристотель вперше чітко сформулював закон суперечності, закон
виключеного третього і закон тотожності. Він детально дослідив основні форми
мислення (згадайте, які форми мислення вам відомі). Але головним внеском


                                        9
Аристотеля у логіку було вчення про силогізм і створення на його основі
дедуктивної логічної системи.

      2. Етапи подальшого розвитку логіки до ХІХ ст.
      Вивчаючи питання про подальший розвиток логіки, зверніть увагу на
значний внесок Середньовіччя у її розвиток. З одного боку, важливе місце у ці часи
займала схоластична логіка, яка, спираючись на вчення Аристотеля, занадто
формалізувала запропоновані ним логічні засоби.
      З іншого боку, не менш важливим є внесок мислителів Візантії. Так, Михайло
Псьол не тільки запропонував символічні позначення для різних видів суджень
(згадайте, які саме види суджень ви знаєте), але розробив вчення про так званий
«логічний квадрат». Варто також звернути увагу на досягнення таких видатних
мислителів, як Дунс Скот, Ансельм Кентерберійський, Ібн Сіна, Фарабі та інших.
Цікаво, що саме у цей час Раймонд Луллій побудував «логічну машину», у якій
реалізував ідею про можливість «машинізації» умовиводів.
      Для подальшого розвитку формальної логіки характерним є рух у трьох
основних напрямках: 1) активні пошуки формально-логічних методів пізнання,
альтернативних дедукції; 2) розвиток математики і поширення її засобів на різні
сфери пізнання; 3) виявлення діалектичних суперечностей, які не узгоджувалися із
законами формальної логіки. Зрештою це призвело до створення індуктивної логіки
Френсісом Беконом та спроби поширення засобів математики на сферу логіки
Готфрідом Вільгельмом Лейбніцем, що призвело до створення математичної
логіки.
      Виникнення індуктивної логіки означало новий етап розвитку традиційної
(формальної) логіки. Індуктивна логіка Ф. Бекона і Д.С. Мілля досліджувала
умовиводи, зроблені на основі емпіричних спостережень окремих випадків та їх
індуктивного узагальнення. Для цього були розроблені спеціальні, особливі методи
індуктивного дослідження, які отримали свій розвиток у ХIХ столітті.

      3. Виникнення і розвиток математичної (символьної) логіки.
      Нові ідеї, які пов’язували логіку з математикою, вперше були сформульовані
саме Готфрідом Вільгельмом Лейбніцем, який у багато чому на століття випередив
свій час. Передусім це стосується його ідеї побудови спеціальної штучної мови, за
допомогою якої будь-яке міркування можна перетворити на упорядкований
ланцюжок знаків певного типу. Він ставив на меті створення загального методу, на
основі якого всі істини можна буде звести до деякого виду обчислення. У праці
«Елементи універсальної характеристики» він здійснює спробу створити перше
логічне числення, необхідною умовою якого було існування спеціальної мови.
Створена Лейбніцем штучна мова стала прототипом сучасних формалізованих мов
логіки.


                                       10
      В останні півтора століття у логіці відбулися якісні зміни, так чи інакше
пов’язані з розвитком символьної логіки та інших видів неформальної логіки.
Одним із засновників математичної логіки вважається Джордж Буль, який провів
аналогію муж алгеброю і логікою та розробив відповідне логічне числення.
Алгебро-логічний метод дав можливість Булю виявити нові типи висновків, які не
враховувались у традиційній силогістиці. Він детально проаналізував закони
комутативності, асоціативності, дистрибутивності.

      4. Види та особливості сучасних типів логіки.
      Готліб Фреге заклав основи логічної семантики. Він побудував систему
формалізованої арифметики на основі розробленого ним розширеного числення
предикатів. Також він ввів поняття логічної функції і символи для позначення
кванторів. Чарльз Самдерс Пірс – родоначальник семіотики (загальної теорії
знаків). У своєму численні він широко використовував не тільки строгу, але й
нестрогу диз’юнкції. Давід Гільберт розробляв числення висловлювань і
предикатів, застосовував метод формалізації у тлумаченні логічних умовиводів.
Його ідеї спричинили виникнення метаматематики – теорії доведень. Альфред
Уайтхед та Бертран Рассел внесли великий вклад у розробку мови сучасної логічної
символіки. Рассел систематично виклав теорію числення висловлювань і теорію
класів, розвинув математичну логіку способом аксіоматизації і формалізації
числень висловлювань, класів і предикатів, а також досліджував логічний аспект
проблеми існування. Джузеппе Пеано запропонував ідеї, завдяки яким було
здійснено перехід від старої алгебри логіки до математичної у її сучасному вигляді.
Він увів прийняті у сучасній математичній логіці символи (включення множини,
об’єднання тощо – згадайте, які ще логічні символи ви знаєте).
      В останні десятиріччя значну увагу вчені приділяли дослідженню
недедуктивних методів роздумів, які стали основою для розробки теорії
аргументації. На відміну від дедукції аргументація спирається на діалог, в процесі
якого співбесідники відстоюють свою точку зору и разом намагаються знайти
істину. Тобто на перший план виходить не дедукція на основі вже відомих істин, а
пошук і доведення нових знань. Використання недедуктивних методів також має
місце у теорії і практиці евристики.
      Крім того, ви повинні знати, що у сучасній логіці існують також різні види
прикладної логіки, які розрізняються по відношенню до предмету мислення.
Існують такі різновиди, як темпоральна логіка, технічна логіка, нечітка логіка,
пов’язана з розвитком кібернетики, та деякі інші, у яких створюються спеціальні
системи числень.
               Запитання та завдання для самоконтролю знань
     1. Як пов’язані логіка з філософією? Наведіть приклади стародавніх логіко-
філософських робіт або шкіл.
     2. Які саме питання розглядалися у стародавніх школах логіки?
                                        11
     3. Який внесок зробив буддизм у розвиток логіки?
     4. Які ви знаєте логічні школи Стародавньої Індії?
     5. У чому полягає внесок у розвиток логіки античних філософів-попередників
Аристотеля.
     6. Які ідеї стали основою створення символьної логіки і хто саме
започаткував цей напрямок?
     7. Які ви знаєте види сучасної логіки і у чому полягає їх сутність?
                           Рекомендована література:
      1. Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
      2. Арутюнов В.Х. Логіка: Навч. посібн. для економістів. К., 2000. – с.132-145.
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.
      4. Тофтул М.Г. Логіка. К., 2003. – с. 130-154.
                             Додаткова література:
     1. Конверський А.Є. Логіка. Підручн. Для студ. Юридич.ф-тів. К., 2004.
     2. Хоменко І. В., Алексюк І. А. Основи логіки. – К.: Золоті ворота, 1996.




                                        12
       ТЕМА 2. МИСЛЕННЯ, МОВА І ЛОГІКА. ЇХ ВЗАЄМОЗВ’ЯЗОК І
                      ВЗАЄМОЗАЛЕЖНІСТЬ

          Питання для самостійного вивчення студентами
     1. Мислення як предмет логіки.
        1.1. Асоціативне і дискурсивне мислення.
        1.2. Формальні структури мислення як предмет формальної логіки.
     2. Мова і мислення.
        2.1. Мова як знакова система.
        2.2. Базові відношення у мові. Смисл та значення.
     3. Ім’я та поняття. Їх взаємозв’язок.

      1. Мислення як предмет логіки.
      Термін «логіка» походить від давньогрецького слова «логос» (logos), що
означає, з одного боку, «мислення», «думка», «закон», «розум», з іншого – «слово»,
«мова», «мовлення». Тобто логіки із самого початку пов’язана з мисленням та
мовою.
      Згадаємо, що мислення – це здатність людини міркувати, опосередкований і
узагальнений спосіб відображення об'єктивної дійсності за допомогою слів.
Результатом мислення є думка (поняття, зміст, ідея). Мислення протиставляють
іншим способам освоєння миру в формі відчуття або уявлень, які не обов’язково
користуються вербальною формою втілення знань.

      1.1. Асоціативне і дискурсивне мислення.
      Потік думок має різний характер. Якщо ми не розмірковуємо над певною
темою, наші думки плинуть довільно, окремі елементи та образи потоку при цьому
не мають суттєвих зав’язків один з одним. Вони пов’язані лише асоціативно, тому
такий спосіб мислення називають асоціативним мисленням. Зрозуміло, що
логічні правила на нього не поширюються, тому що свідомість, як правило, не
контролює цей потік.
      Інша ситуація, коли ми вирішуємо певну задачу чи проблему. У цьому разі
окремі думки пов’язані одна з одною певним чином, причому попередня думка
жорстко впливає на зміст наступної. Спосіб мислення, при якому окремі думки
пов’язані між собою таким чином, що з одних думок слідують (певною мірою
примусово) інші і цей зв'язок думок завершується певним висновком, називають
дискурсивним мисленням. На відміну від асоціативного мислення, яке не має цілі
і протікає хаотично, неупорядковано, дискурсивне має певну ціль і підкорюється
певним законам.
      Головними рисами, що надають мисленню характер дискурсивності, є:
певність, послідовність, несуперечливість та обґрунтованість думок. Формою
втілення дискурсивного мислення є міркування, у якому обґрунтованість складає

                                       13
його логічний зміст. Ви повинні пам’ятати, що логічні зв’язки між думками, які
забезпечують послідовність дискурсивного мислення, є відображенням
об’єктивних відносин між реальними предметами.
      Таким чином, міркування – це об’єкт, який виокремлюється логікою у
мисленні у якості предмета свого дослідження.

       1.2. Формальні структури мислення як предмет формальної логіки.
         Ще стародавні вчені помітили, що міркування про будь-які предмети
підкоряються певному порядку , який не залежить від бажання і волі того, хто
міркує. Існують загальні схеми переходу від одних думок до інших, від передумов
до виводу. Існує незалежна від суб’єкта мислення сила, яка примушує його
мислити по суворо заданій схемі. Ці примусові схеми міркування знаходять своє
втілення у логічних законах, що керують процесом мислення. Таким чином,
сферою дослідження логіки є форма подібних конструкцій, тобто певний спосіб
зв’язку елементів думки, спосіб їх організації у цілісну структуру.
         Слід звернути увагу на те, що існують правильні і неправильні схеми
міркування. Правильні логічні форми виражають сталі зв’язки між об’єктами будь-
якої природи, що закріплені у мисленні у формі логічних законів. Правильна форма
не тільки є способом організації елементів думки, але й несе знання про реальні
загальні відносини.
         Важливим є те, що логічні форми мислення і втілені у них універсальні
знання мимоволі, поза участю свідомості, вбираються людиною на перших стадіях
її розвитку завдяки засвоєнню мови. Логічні схеми міркувань, правила їх побудови
і перетворення виявляються і досліджуються у мовних конструкціях. Тому
наступний розділ присвячено зв’язкам логіки і природної мови.

      2. Мова і мислення.
        Мова є засобом актуалізації думок, необхідною умовою здійснення процесу
мислення. Крім того, мова є не тільки засобом об’єктивізації думок, але й способом
усвідомлення цих думок.
        Мова як форма і мислення як зміст складають неподільну тотожність. При
цьому необхідно розуміти, що мова – це не тільки матеріальна оболонка думки, але
й спосіб її усвідомлення та об’єктивації. Думка, що не має мовної форми, не
усвідомлюється нами, хоча й існує. Тому мова – це безпосередня дійсність
мислення. Саме тому необхідно звернути увагу на різноманітний вплив, який мова
чинить на абстрактно-логічне мислення. Згадайте і наведіть приклади такого
впливу.

      2.1. Мова як знакова система.
        Готуючись до цього питання, ви повинні спиратися на знання, вироблені
семіотикою (від грець. Semeiotos – позначений) – наукою про знаки і знакові

                                       14
системи. Семіотика розглядає мову як систему знаків, що призначені для
накопичення, збереження і передачі інформації.
      Знак – це об’єкт, що сприймається чуттєво і умовно представляє позначений
ним предмет. Предмет, який позначається знаком, називається значенням знаку, а
думка, що виникає у свідомості при сприйнятті знаку, називається його змістом.
      Крім знаків, значень та змісту, велике місце у теорії семіотики займають
символи. Символом у широкому розумінні називають штучно створений знак.
Знаки природної мови символами, як правило, не називають.
      Важливо пам’ятати, що існують природні та штучні мови. Природна мова –
це знакова система, яка склалася історично і використовується людьми певного
етносу. Штучна мова – це мова, вирази якої побудовані за певними,
сформульованими заздалегідь правилами, що створені людиною.
      Основними знаками природної мови є слова, словосполучення і вирази.
Також у кожній мові є такі базові розділи, як лексика (сукупність слів даної мови),
граматика (правила поєднання слів) та синтаксис(правила побудови речення).
Особливістю природної мови є те, що її лексичний склад може змінюватися досить
швидко, тоді як граматика залишається незмінною впродовж століть (хоча й вона
поступово трансформується у відповідності до розвитку даного етносу).

      2.2. Базові відношення у мові. Смисл та значення
      Основними відносинами природної мови є:
      1) відношення знаків до об’єктів позамовної реальності – цей тип називається
семантичним;
      2) відношення між знаками – цей тип носить назву синтаксичного;
      3) відношення «виробників» і «користувачів» знаків до змісту і форми
останніх – це так званий прагматичний тип відношень.
      Зверніть увагу, що семантика є розділом семіотики, який вивчає і досліджує
питання, пов’язані із змістом і значенням мовних виразів, правил позначення і
пояснення знаків, а також зміни значення і змісту слів під впливом практичної
діяльності людини.
      Синтактика – розділ семіотики, який вивчає формальну структуру знаків та
їх сполучень. Він формулює правила утворення складних виразів з елементарних ,
а також перетворення одних виразів у інші.
      Прагматика – розділ семіотики, який досліджує відношення між знаковими
системами і суб’єктами, що їх використовують. Зверніть увагу, що саме цей розділ
вивчає питання про вплив на сприйняття і розуміння мовних виразів рівня освіти,
емоційного стану, загального рівня культури відправника і одержувача інформації.
      У повсякденному житті поняття смислу та значення ми використовуємо як
синоніми. Але у логіці та семантиці це різні поняття. У логічній семантиці загальне
значення мовних виразів поділяється на дві частини: предметне значення та смисл.
Предметним значенням називають той предмет чи клас предметів, який

                                        15
позначається даним виразом. Смисл – це мислимий зміст цього виразу чи поняття.
Зрозуміти якийсь вираз – це значить засвоїти його смисл. Якщо смисл засвоєно, то
ми знаємо, до яких об’єктів відноситься даний вираз. Таким чином, смисл виразу
задає його предметне значення. Зверніть увагу, що два вирази можуть мати одне й
те саме предметне значення, але розрізнятися за смислом. Наприклад, предметним
значенням виразів «Вечірня зірка» і «Ранкова зірка» є один предмет – планета
Венера, у той час як їх смисл (мислений зміст) є різним.
      Дослідженнями поняття смислу для різних типів мовних виразів займається
спеціальний розділ логічної семантики – теорія смислу.

      3. Ім’я та поняття. Їх взаємозв’язок.
      Оскільки поняття поза словом не існує, може скластися думка, ніби вони
перебувають у винятково жорсткому взаємозв’язку, навіть у відношенні
тотожності. Проте поняття і слово (ім’я) відрізняються за своєю природою. Ім’я –
це вираз природної чи штучної (формалізованої) мови, що позначає окремий
предмет, сукупність предметів, якість чи відношення. Тож більшість наших слів є
іменами.
      Імена не тільки позначають предмети, але й висловлюють певну думку.
Згадаємо у зв’язку з цим визначення поняття: поняття – це логічна форма думки,
яка виражена словом. Важливо пам’ятати, що між іменами і поняттями немає
жорсткого зв’язку: одне й те ж поняття може висловлюватись різними іменами, а
одне й те саме ім’я може висловлювати різні поняття. Так, однакові смисли у різних
мовах висловлюються за допомогою різних імен (наведіть приклади). Крім того,
існує явище синонімії, коли два чи більше різних слів мають одне значення
(наведіть свої приклади).
      Спираючись на ці приклади, ми можемо зробити висновок, що для розуміння
смислу слова необхідно знати зміст відповідного поняття. Саме тому цей зміст є
визначальним у пізнанні дійсності. Тобто у пізнанні визначальна роль належить
саме поняттям. Імена при цьому виступають як символи, знаки чи їх комплекси, які
використовуються для позначення наших думок.

               Запитання та завдання для самоконтролю знань
      1. Надайте визначення мислення. Які види мислення вам відомі? Які ще
пізнавальні здібності використовує людина у процесі пізнання?
      2. Як поняття мислення пов’язано з поняттям логіки?
      3. Що таке асоціативне і дискурсивне мислення? У чому полягає основна
різниця між ними?
      4. Що таке правильні логічні форми? Наведіть приклади порушень
правильних логічних схем.
      5. Як пов’язані мова і мислення? Наведіть приклади впливу мови на зміст
мислення, і навпаки.
                                       16
       6. Що таке семіотика, яку роль у ній відіграють знаки та символи?
       7. Надайте визначення семантики, синтактики і граматики. У яких
взаємозв’язках вони знаходяться?
       8. Що таке предметне значення та смисл, як вони взаємодіють один з одним?
       9. Надайте визначення термінам «ім’я» та «поняття». Чи є вони синонімами,
які відношення між ними існують?
                           Рекомендована література:
      1. Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
      2. Арутюнов В.Х. Логіка: Навч. посібн. для економістів. К., 2000. – с.132-145.
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.
      4. Тофтул М.Г. Логіка. К., 2003. – с. 130-154.
                             Додаткова література:
     1. Конверський А.Є. Логіка. Підручн. Для студ. Юридич.ф-тів. К., 2004.
     2. Хоменко І. В., Алексюк І. А. Основи логіки. – К.: Золоті ворота, 1996.




                                        17
        ТЕМА 3. ЛОГІКА ВИСЛОВЛЮВАНЬ, ЛОГІКА ПРЕДИКАТІВ
                            І МОДАЛЬНА ЛОГІКА

          Питання для самостійного вивчення студентами

     1. Поняття логіки висловлювань.
        1.1. Особливості класичної логіки висловлювань.
        1.2. Мова пропозиційної логіки.
     2. Логіка предикатів.
     3. Модальна логіка.
     Знайомство з логікою висловлювань та логікою предикатів має особливе
значення для студентів ХНУРЕ, оскільки саме ці розділи логіки зробили можливим
виникнення кібернетики і створення комп’ютерних мов. Вам пропонуються для
ознайомлення базові поняття і принципи цих видів логіки.

      1. Поняття логіки висловлювань.
      Висловлюванням називають розповідне речення, про яке можна сказати, що
воно чи істинне, чи хибне, але не одне й інше водночас. Розділ логіки, який вивчає
висловлювання та їхні властивості, називають пропозиційною логікою або логікою
висловлювань.
      Поняття логічні висловлювання, як і поняття множини, не означають щось, а
дають йому описову характеристику з використанням багатьох прикладів.
Відповідь на запитання про істинність чи хибність даного висловлювання дає та
галузь науки чи людської діяльності, до якої воно належить.
      Розглянемо приклади:
      1) Київ – столиця України;
      2) квадрат будь-якого дійсного числа невід’ємний;
      3) x + 2y < 1;
      4) 5=9;
      5) відкрийте книгу на десятій сторінці.
      Серед наведених речень 1–4 є висловлюваннями, причому 1, 2 істинні, а 4 -
хибне. Речення 5 не належить до висловлювань.
      Висловлювання позначають великими латинськими буквами (з індексами або
без них): A, B, C1, C2,... Ці букви називають висловлювальними змінними. У
математичній логіці висловлювання вивчають тільки з погляду того, істинні вони
чи хибні, не цікавлячись їх конкретним змістом.
      Тому для довільного висловлювання A введемо його значення істинності |A|
за таким правилом: Наприклад, якщо позначимо A висловлювання «е – раціональне
число», а B – висловлювання «залізо – це метал», то матимемо |A| = 0, |B| = 1.
      Усі висловлювання можна поділити на прості і складні. Просте
висловлювання – це таке висловлювання, яке не утворене з інших висловлювань, а

                                       18
складне висловлювання утворюється з простих висловлювань. Наприклад,
висловлювання «2 + 3 = 8» є простим, а висловлювання «Якщо 36 ділиться на 2 і 36
ділиться на 3, то 36 ділиться на 6» є складним.
      У математичній логіці прості висловлювання розглядаються як цілі,
неподільні, їх внутрішню структуру не аналізують. Навпаки, визначення істинності
чи хибності складних висловлювань є одним із завдань логіки.
      Складні висловлювання одержують з більш простих за допомогою логічних
операцій. При утворенні висловлювань найчастіше використовується частка не та
сполучні слова і, або, якщо..., то..., тоді і тільки тоді, коли... У математичній логіці
їм відповідають певні логічні операції.
      Логіка висловлювань — розділ символічної логіки, що вивчає необхідні
відношення між висловлюваннями, на підставі чого визначають значення
істинності висловлювань; це дедуктивна теорія, яка моделює процес виведення
одних висловлювань з інших за принципом логічного слідування. Логіка
висловлювань – перша формально-логічна система, побудована спеціальними
засобами.
      У межах логіки висловлювань можуть бути побудовані морфологічні
системи (формально-логічні теорії без дедуктивної частини, тобто без аксіом
і правил виведення) та логічні числення (формально-логічні теорії, на
синтаксичному рівні котрих задаються системи їхніх аксіом і строго визначена
сукупність правил виведення). Більшість класичних формально-логічних теорій
логіки висловлювань побудовано у формі логічних числень. Перше числення
висловлювань отримало назву «класичне числення висловлювань» — формалізація
висловлювань засобами особливої мови та здійснення логічних операцій над ними
з метою перетворення простих висловлювань на складні та їх перетворення на нові
складні висловлювання.

     1.1. Особливості класичної логіки висловлювань.
     Класична     логіка    висловлювань    (КЛВ)      є   основою    сучасної
символічної логіки, на базі якої створюються нові формально-логічні
системи (логічні числення). Ідею логічного числення вперше сформулював
німецький філософ, логік, математик Г. Лейбніц. Історично першу систему логіки
висловлювань, або алгебру логіки, створив англійський логік Дж. Буль, в якій
використовували алгебраїчні методи для вирішення певних логічних задач.
Подальший розвиток логіки висловлювань здійснювали логіки та математики — О.
де Морган, Б. Шредер, Г. Фреге, Б. Рассел.
     Класична логіка висловлювань має наступні характерні ознаки:
     1) В межах пропозиційної логіки розглядаються лише такі міркування,
засновки і висновки яких складаються із дескриптивних висловлювань. Мета
дескриптивних висловлювань полягає в описі дійсності. В таких висловлюваннях


                                          19
стверджується або заперечується наявність певних фактичних ситуацій. У
природній мові це розповідні речення: "Логіка – це наука".
      2) Пропозиційна логіка є двозначною логікою: будь яке висловлювання може
бути або істинним або хибним, але не тим і іншим зразу. Якщо факт, який
описується у висловлюванні має місце в дійсності, то таке висловлювання
є істинне, якщо немає – то хибне. Слід мати на увазі, що в логіці немає засобів щоб
встановити істинність чи хибність висловлювання. Якщо істинність і хибність не
можна встановити взагалі (тобто за допомогою інших наук), то таке висловлювання
не розглядається (наприклад: імперативні, наказові висловлювання, нісенітні
твердження).
      Істинність та хибність – це логічне значення висловлювання, або значення
істинності. Принцип, у відповідності з яким висловлюванню приписують
істинність або хибність, називається принципом двозначності.
      3) В класичній логіці висловлювання повністю абстрагуються від смислового
значення висловлювання, а розглядаються лише предметні значення. Кожне
дескриптивне висловлювання, як і будь-який знак, маж предметне і смислове
значення.
      Предметним значенням або денотатом висловлювання є два логічні
об'єкти (значення висловлювання): істина або хиба. Тобто вважається, що всі
істинні висловлювання позначають такий абстрактний об'єкт, як істина, а всі хибні
– такий абстрактний об'єкт, як хиба.
      Смислове значення висловлювання – це те, що засвоюється людиною в
процесі його розуміння, тобто певна думка, судження, яке міститься у
висловлюванні. Інше визначення: смислове значення висловлювання – це те
спільне значення двох висловлювань на різних мовах, яке існує при їх правильному
перекладі на якусь мову.
      4) В логіці висловлювань абстрагуються від внутрішньої структури простих
висловлювань. Розглядається лише структура складних висловлювань. Тобто
логіку висловлювань цікавить, як із простих висловлювань утворюються складні і
як залежить значення істинності складного висловлювання від значень істинності
його складників.
      Логіка висловлювань як формально-логічна система будується за певним
алгоритмом, тобто на підставі визначених принципів і в певній послідовності.
Розрізняють семантику і синтаксис логіки висловлювань.
      Семантика визначає змістовний аспект неформальних відношень між
висловлюваннями у термінах «висловлювання», «властивість», «відношення».

      1.2. Мова пропозиційної логіки.
      Для того, щоб аналізувати логічну структуру складних висловлювань
створюється спеціальна мова – мова логіки висловлювань. Для того, щоб задати
таку мову необхідно визначитись, по-перше, з алфавітом і з правилами творення.

                                        20
     Алфавіт мови логіки висловлювань складається із таких знакових засобів:
     1) знаки пропозиційних змінних (позначаються маленькими літерами другої
половини латинського алфавіту: p, q, r, s,…) – позначають прості висловлювання
природної мови.
     2) знаки логічних сполучників:
 заперечення                             ~

 кон'юнкція (читається "і")                   або &

 диз'юнкція (читається "або")               – нестрога диз'юнкція (перше або
                                         друге або разом, "або")

                                            – строга диз'юнкція (або перше або
                                         друге але не разом, "або або")

 імплікація (читається "якщо, тоді")     →

 еквіваленція (тоді і тільки тоді, якщо і 
 тільки якщо)
     3) технічні знаки "("; ","; ")".
                              Правила творення:
     1) Будь-яка пропозиційна змінна є формулою.
     2) Якщо А – формула, то заперечення А – також формула
     А – формула → А – формула
     3) Якщо А і B – формули, тоді А B, A B, A B, A→B, AB – також
формула.
     В формулі завжди можна визначити головний логічний сполучник або
головний знак формули (те, що з'єднує всі складові в одну формулу). Крім того в
структурі формули завжди можна визначити її підформули.
     Наприклад: (p q)→r
     Головний знак формули: →
     Підформули:
     1) (p q)→r
     2) p q
     3) r
     4) p
     5) q
     Для перекладу висловлювання із природної мови на мову логіки необхідно
виконати такі кроки:


                                        21
      1) проаналізувати складне висловлювання і виділити всі прості, які входять
до його складу, а потім позначити кожне із простих висловлювань пропозиційною
змінною;
      2) виділити логічні сполучники і позначити їх відповідними символами;
      3) записати формулу.
      Наприклад: "Якщо на вулиці холодно, то ми підемо до бібліотеки, а якщо
тепло, то ми підемо до парку або до театру".
      В даній формулі 5 простих висловлювань:
      p "якщо на вулиці холодно"
      q "підемо до бібліотеки"
      r "якщо тепло"
      s "підемо до парку"
      t "підемо до театру".
      Формула: (p→q) r→(s t)
      Самостійно:
      1. Хто мудрий – той добрий.
      p – є мудрий, q – є добрий. p → q
      2. Хто вмер, але не забутий – той безсмертний.
      p – хто вмер, q – є незабутий, r – є безсмертний. ( p & q ) → r
      3. Той розуміє юність, хто розуміє старість.
      p – розуміє юність, q – розуміє старість. p  q

      2. Логіка предикатів.
      У латинській граматиці присудок називається предикатом, звідси цей термін
і увійшов у математичну логіку. Головним для логіки предикатів є саме друга
складова речення-висловлення – присудок-властивість. Вона фіксується, а
значення об’єкта пропонується змінювати так, щоб кожен раз отримувати
осмислені речення, тобто висловлення.
      Логіка предикатів — це розділ класичної символічної логіки, що вивчає
суб'єктно-предикатну структуру висловлювань, на підставі чого визначають
значення істинності висловлювань; це дедуктивна теорія, яка моделює процес
виведення одних висловлювань із інших, враховуючи їх структуру. Логіку
предикатів трактують як розширення логіки висловлювань через виявлення
внутрішньої структури висловлювань і введення нових термінів та системи аксіом.
      Поняття предикат узагальнює поняття висловлювання. Предикат – це
висловлювання, у яке можна підставляти логічні аргументи. Якщо аргумент один,
то предикат відображає властивість аргументу, якщо більше – то відношення між
аргументами. Наприклад, візьмемо висловлювання «Сократ – людина», «Платон
– людина». Обидва висловлювання відображують властивість «бути людиною».
Таким чином, ми можемо розглядати предикат «бути людиною» і вважати, що він
виконується для Сократа і Платона. Слід підкреслити, що мова логіки
                                      22
висловлювань не повністю придатна для висловлювання логічних міркувань, які
здійснюються людьми, для цього більш зручною є мова логіки предикатів.
      Предикат (n-місний, або n-арний) — це функція з областю значень {0,1}
(або «Істина» та «Хиба»), визначена на n-й декартовій ступені множини M. Таким
чином, кожний n-елемент M він характеризує або як «істиний», або як «хибний».
Під n-місним предикатом будемо розуміти деяку логічну функцію n змінних, що
визначена на множині Ω і приймає значення істина або хиба. Область визначення
предиката — множина Ω, на якій визначений предикат.
      Зверніть увагу на головні особливості логіки предикатів. Логіка предикатів
як система створюється відповідно до загальних принципів побудови формальних
систем. Особливість логіки предикатів полягає в тому, що вона є складнішою і за
семантикою, і за синтаксисом порівняно з логікою висловлювань. Розрізняють
семантику та синтаксис логіки предикатів.
      У семантичному аспекті визначають суб'єктно-предикатну структуру
висловлювань на змістовному рівні. Це дає змогу виявити властивості, притаманні
певній сукупності емпіричних або абстрактних об'єктів, і ввести терміни, котрі
відокремлюють       сферу    дії    предикатів:   висловлювання,     властивість,
відношення, предикат, одномісний предикат, багатомісний предикат, квантор
загальності, квантор існування, істинне значення висловлення.
      Висловлення, в якому емпіричному чи абстрактному об'єктові приписують
певну властивість Р або визначаються відношення між об'єктами, надають два
значення істинності: «істина» (і); «хиба» (х). Відповідно, логіка предикатів —
двозначна за кількістю значень істинності висловлювань.
      У синтаксичному аспекті суб'єктно-предикатну структуру висловлювань
визначають у процесі абстрагування від їх змісту та формалізують засобами
штучно створеної мови, на підставі чого здійснюють логічні операції над
символами, що зображають ці відношення (числення предикатів).
      У логіці предикатів розрізняють логіку предикатів першого ступеня
(порядку) і логіку предикатів більш високих ступенів (порядків).
      До структури логіки предикатів відносяться алфавіт, правила побудови
формул із символів алфавіту, правила дедуктивного виведення з аксіом нових
формул (доведення теорем), правила інтерпретації.


     Мова логіки предикатів — це система символів, що створюють алфавіт. До
нього належать символи, введені в логіці висловлювань, і нові символи, які
позначають терміни, введені в логіці предикатів.




     Алфавіт логіки предикатів:

                                       23
• маленькі латинські літери, можливо, з індексами або без них, які називаються
  предикатними змінними або термами (Терм — будь-яка предметна константа чи
  предметна змінна);
• великі латинські літери з індексами знизу або без них, які називаються
  висловлюваними змінними;
• displaystyleсимволи логічних операцій, , , → ;
• символи кванторів ,  ;
• технічні символи: ( — ліва дужка;) — права дужка.
      У логіці предикатів, на додаток до засобів логіки висловлювань, вводяться
логічні оператори " ("для всіх") і $ ("для деяких" або "існує"), вони називаються
кванторами спільності і існування відповідно.
      Квантор спільності позначає висловлювання, в якому властивість Р
приписують певному непорожньому класу загалом, що означає: для всіх елементів
класу А притаманна властивість Р. Цей квантор має вираз «для всіх» («усі»,
«кожний», «будь-який», «який би не був»). Його позначають символом  , а повна
формула —  xP(x) (кожному х притаманна властивість Р). Так, висловлювання
"Для всіх індивідів класу людей притаманна властивість «бути смертними» "(«Усі
люди смертні») зображають формулою  x Р(х).
      Квантор існування позначає висловлювання про певний непорожній клас, в
якому властивість Р притаманна лише декотрим елементам цього класу, тобто
існують елементи класу А, яким притаманна властивість Р.
      Квантор існування має вираз «існує» («деякі», «лише один»). Його
позначають символом  , а повна формула —  хР(х) («існує» х, яке має
властивість Р). Наприклад, висловлювання «Існують люди, котрим притаманна
властивість писати вірші» («Деякі люди пишуть вірші») зображають формулою 
х Р(х).
      Квантори загальності й існування взаємозалежні, тому всі логічні операції
здійснюють з визначенням логічних відношень над ними.
      Сучасні математики вважають, що використання пропозиційних функцій і
кванторів істотно спростило й прояснило методи логічного аналізу, дозволивши
точно формулювати та строго доводити принципи логіки, на підставі яких одні
висловлення можна коректно виводити з інших.

     3. Модальна логіка.
     Ми бачили, що логіка висловлювань та логіка предикатів базується на
бінарних відношеннях «істине-хибне». Але далеко не всі висловлювання, як
повсякденні, так і наукові, можливо охарактеризувати за цією схемою. Деякі
висловлювання носять ймовірнісний, проблематичний, або й випадковий характер.
Подібні висловлювання називаються модальними (від лат. modus – спосіб, міра).
     Модальна логіка — це розділ сучасної логіки, де вивчаються модальні
висловлювання та їхні відношення в структурі міркувань. Залежно від того, які
                                       24
види модальних висловлювань досліджуються, виділяють різні види модальних
логік. Найпоширеніші — часові («колись у майбутньому», «завжди в минулому»,
«завжди» тощо) і просторові («тут», «десь», «близько» тощо). Наприклад, модальна
логіка здатна оперувати твердженнями на кшталт «Київ завжди був
столицею України» або «Харків колись у минулому був столицею України», які
неможливо або вкрай складно виразити в немодальній мові. Окрім часових і
просторових модальностей є й інші, наприклад «відомо, що» (логіка знання) або
«можна довести, що» (логіка довідності).
      Під модальністю суджень розуміється відмінності між судженням залежно
від того, чи висловлюють вони необхідний або імовірнісний (випадковий) зв'язок
між суб'єктом і предикатом. Дослідженням алетичних модальних категорій, таких,
як необхідність і можливість, займався ще Аристотель. У сучасній логіці за типом
модальності судження поділяють на три групи: судження можливості
(проблематичні), судження дійсності (ассерторичні) і судження необхідності
(аподиктичні).
      У судженні можливості відображається можливість наявності або
відсутності ознак у предмета, про який йдеться в даному судженні. Його формула
« S можливо є (не є) Р». Проблематичні судження висловлюють думку, яка може
бути істиною лише при певних умовах. Наприклад «Можливо, людина полетить на
Марс через 5 років». Наведіть свої приклади.
      Ассерторичні судження встановлюють існування або відсутність у суб’єкта
судження деяких ознак або якостей. Його формула «S є (не є) Р». Наприклад «Київ
стоїть на Дніпрі». Наведіть свої приклади.
      Аподиктичні судження стверджують істинність судження незалежно від
конкретних фактів або умов. Його формула «S необхідно є (не є) Р». Наприклад,
аподиктичним є наступне судження: «Тіло, позбавлене опори, падає на Землю».
Взагалі аподиктичними вважаються усі судження логіки і математики. Наведіть
свої приклади.
      Це основні логічні види модальностей. Але у сучасній логіці
використовуються й інші їх різновиди. Зокрема, існують епістемічні, або
пізнавальні модальності, які пов’язані з процесом отримання і обґрунтування
знань. Тому вони висловлюються у таких модальних категоріях, як: доказово,
спростовно, вирішувано. Також до цього типу модальностей відносяться категорії
істинно, хибно, невизначено, більш вірогідно, менш вірогідно, а також допустимо,
сумнівно, таке, що відкидається, припустимо і т.ін. Наведіть свої приклади,
використовуючи знання з фізики, математики або іншої точної науки.
      Також виділяють аксіологічні, або оцінні, модальності, які характеризують
судження з точки зору тієї чи іншої системи цінностей. До них відносяться такі
категорії, як добре, зле, байдуже, а також краще, гірше і т.ін. Наведіть свої
приклади, використовуючи не тільки повсякденний досвід, але й ваші знання
художньої літератури, мистецтва, історії..

                                      25
     Крім того, існують деонтичні (від грецьк. deon – борг, правило), або
нормативні модальності, які вказують на характер дій, що запропоновані. Вони
виражені у категоріях обов’язково, допустимо, заборонено. У цих судженнях
вимагається певний образ дій чи поведінки. Зверніть увагу, що на засадах
деонтичної логіки стає можливим з одних норм поведінки виводити інші норми. Це
означає, що правила логіки можливо використовувати навіть у етиці. Наведіть свої
приклади, спираючись як на повсякденні правила, так і на юридичні закони.
     Мають місце наступні змістовні правила для умовиводів модальності. У
кожному істинному модус можна робити висновок:
     1) від необхідності до дійсності;
     2) від неможливого до недійсного;
     3) від необхідного і дійсного до можливого;
     4) від неможливого і недійсного до непотрібного.

     Не можна робити висновок:
     1) від можливого до дійсного;
     2) від дійсного до необхідного;
     3) від не необхідність до недійсності;
     4) від недійсності до неможливості.

               Запитання та завдання для самоконтролю знань
      1. Надайте     визначення     поняттям    «висловлювання»      і    «логічне
висловлювання». У чому різниця між ними?
      2. Що таке логіка висловлювань, як ще вона називається та що вивчає?
      3. Назвіть характерні ознаки класичної логіки висловлювань.
      4. Що таке предметне і смислове значення висловлювання?
      5. Наведіть основні знаки алфавіту пропозиційної логіки.
      6. Які ви знаєте правила творення у пропозиційній логіці? Наведіть приклади.
      7. Що таке предикат і що вивчає логіка предикатів?
      8. Що входить до структури логіки предикатів? Наведіть основні знаки її
алфавіту.
      9. Що таке квантор? Які квантори існують у логіці предикатів?
      10. Надайте поняття модальної логіки. Які різновиди модальної логіки ви
знаєте?
      11. Що таке проблематичні, ассерторичні та аподиктичні модальності?
      12. Які модальності вам відомі у сучасній логіці?
      13. Які ви знаєте правила для умовиводів модальності?

                          Рекомендована література:
      1. Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
                                      26
      2. Арутюнов В.Х. Логіка: Навч. посібн. для економістів. К., 2000. – с.132-145.
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.
      4. Жеребкін В. Є. Логіка. - Харків-К., 1999.
      5. Тофтул М.Г. Логіка. К., 2003. – с. 130-154.
                             Додаткова література:
     1. Конверський А.Є. Логіка. Підручн. Для студ. Юридич.ф-тів. К., 2004.
     2. Хоменко І. В., Алексюк І. А. Основи логіки. – К.: Золоті ворота, 1996.




                                        27
      ТЕМА 4. ЗАКОНИ ЛОГІКИ, ЇХ ЗАГАЛЬНА ХАРАКТЕРИСТИКА.

          Питання для самостійного вивчення студентами

     1. Основні закони формальної логіки.
     2. Додаткові закони у сучасній логіці.

      1. Основні закони формальної логіки.
      Вам вже відомо, що зв’язки між думками у структурі мислення не залежать
від волі того, хто мислить, вони виступають як примусова сила стосовно суб’єкта
мислення – людини. Ця об’єктивна примусова сила отримала назву законів
формальної логіки ще у Аристотеля, який сформулював три з чотирьох основних
законів. Ці закони отримали назву основних, тому що вони виражають такі базові
риси логічно правильного мислення, як визначеність, послідовність,
несуперечливість і обґрунтованість думок.
      Сучасна логіка визначає закон мислення як «завжди істинне» висловлювання
(формулу). Сформульовані таким чином закони використовуються при розв’язанні
складних логічних задач у кібернетиці, теорії релейно-контактних схем, у роботі
комп’ютерів, автоматичних пристроїв, математичній лінгвістиці тощо.
Всезагальність, універсальність законів логіки виявляється і в тому, що вони діють
у всіх сферах людського мислення.
      З основними законами формальної логіки ви познайомилися у курсі лекцій з
логіки, а також на практичних заняттях. Тому ми згадаємо ці закони у коротких
формулюваннях.
      Закон тотожності: кожна думка має бути чіткою за обсягом, ясною за
змістом і залишатися незмінною в ході одного й того ж міркування.
      Закон несуперечності: два судження, в одному з яких щось стверджується,
а в іншому те саме, у той же час і в тому ж відношенні заперечується, не можуть
бути одночасно істинними.
      Закон виключеного третього: із двох суперечних суджень одне обов’язково
є істинним, друге – хибним, третього варіанту не може бути.
      Зверніть увагу на наступну особливість: якщо закон несуперечності діє і між
суперечними, і між протилежними судженнями, то закон виключеного третього діє
лише між суперечними судженнями. Згадайте, чому він не діє між протилежними
судженнями і до яких логічних помилок може привести його невірне використання.
Наведіть приклади.
      Закон достатньої підстави: достовірною треба вважати тільки ту думку,
істинність якої достатньо обґрунтована.
      Згадайте, як цей закон пов’язано із принципом детермінізму і які можливі
помилки у використанні цього закону. Наведіть приклади.


                                       28
      2. Додаткові закони у сучасній логіці.
      При вирішенні логічних вправ іноді необхідно спиратися на додаткові логічні
закони. Ознайомтесь із рядом найбільш відомих і важливих для логічної практики
законів.
      Закон подвійного заперечення: логічний закон, згідно з яким заперечення
дає твердження, із твердження випливає його подвійне заперечення, а подвійне
заперечення рівносильне відповідному твердженню.
      Цей закон дозволяє відкидати подвійне заперечення. Наприклад: «Ці друзі не
належать до ненадійних. Отже, вони належать до надійних» або «Якщо хибно, що
ці друзі ненадійні, то вони надійні».
      Закон ідемпотентності (лат. «що зберігає той самий ступінь»): логічний
закон, який стверджує, що повторення будь-якого висловлювання через «і»
(кон’юнкцію) чи «або» (диз’юнкцію) рівнозначне самому висловлюванню.
      Цей закон дозволяє виключати з міркування повторення одного й того ж
висловлювання.
      Закон комутативності (лат. commutatio – «зміна») – логічний закон, який
дозволяє міняти місцями висловлювання, зв’язані логічними сполучниками «і»
(кон’юнкція) та «або» (диз’юнкція).
      Слід звернути увагу на те, що існує відмінність між значенням слів «і», «або»
та деяких інших у природній мові і штучній мові сучасної логіки. Крім того,
необхідно знати, що дія закону комутативності не поширюється на складні
імплікативні судження.
      Закон контрапозиції – логічний закон, який дозволяє з допомогою
заперечення міняти місцями антецедент і консеквент (зверніться до теми «Складні
судження» і згадайте, що саме значать ці терміни).
      Розрізняють 4 закони простої контрапозиції і 2 закони складної
контрапозиції. Готуючись до відповіді на це питання, наведіть власні приклади для
цих законів.
      Закон асоціативності – логічний закон, який дозволяє по-різному
поєднувати висловлювання, з’єднані з допомогою логічних сполучників «і»
(кон’юнкція), «або» (диз’юнкція) тощо.
      Закон дистрибутивності – логічний закон, який дозволяє розподіляти один
логічний сполучник стосовно іншого.
      Наприклад, у формулах можна розподіляти кон’юнкцію стосовно диз’юнкції,
і навпаки.
      Закони де Моргана – логічні закони, які пов’язують заперечення,
кон’юнкцію і диз’юнкцію.
      Наприклад, заперечення кон’юнкції еквівалентне диз’юнкції заперечень, і
навпаки.



                                        29
               Запитання та завдання для самоконтролю знань
      1. Що називається законом логіки?
      2. Які обставини сприяють, а які стоять на перешкоді дотриманню вимог
закону тотожності?
      3. Які ви знаєте наслідки, що випливають із закону несуперечності?
      4. Чому закон несуперечності не діє на «логічному квадраті» між судженнями
типу І та О?
      5. Чому закон виключеного третього не діє на «логічному квадраті» між
судженнями типу А та Е?
      6. Які наслідки випливають із закону достатньої підстави?
      7. Які інші закони логіки ви знаєте? Наведіть приклади.

                           Рекомендована література:
      1.Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
      2. Арутюнов В.Х. Логіка: Навч. посібн. для економістів. К., 2000. – с.132-145.
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.
      4. Тофтул М.Г. Логіка. К., 2003. – с. 130-154.
                             Додаткова література:

     1. Конверський А.Є. Логіка. Підручн. Для студ. Юридич.ф-тів. К., 2004.
     2. Хоменко І. В., Алексюк І. А. Основи логіки. – К.: Золоті ворота, 1996.




                                        30
    ТЕМА 5. ГІПОТЕТИКО-ДЕДУКТИВНИЙ І АБДУКТИВНИЙ МЕТОДИ.

           Питання для самостійного вивчення студентами

     1. Гіпотези та гіпотетико-дедуктивний метод пізнання.
        1.1. Поняття та специфіка гіпотези як форми розвитку наукового знання.
        1.2. Гіпотетико-дедуктивна модель наукового пізнання.
     2. Абдуктивні міркування.
        2.1. Особливості абдуктивних міркувань.
        2.2. Місце абдуктивних міркувань у науці.
        2.3. Можливі способи використання абдукції.

      1. Гіпотези та гіпотетико-дедуктивний метод пізнання.
      1.1. Поняття та специфіка гіпотези як форми розвитку наукового знання.
      Гіпотеза – це прийом пізнавальної діяльності людини, форма мислення, що
являє собою здогад, тобто, положення, яке тимчасово вважається можливо
істинним, поки не встановлена істина. Це особлива форма розвитку наукового
знання, що являє собою обґрунтоване припущення, висунуте з метою з'ясування
властивостей і причин досліджуваних явищ.
      Проблеми у науці виникають у результаті виявлення невідповідності між
новими фактами і старими теоріями, що не здатні пояснити ці факти. Цю складність
вчені і намагаються подолати за допомогою гіпотези, яка орієнтована на попереднє
пояснення нових фактів.
      Гіпотеза – це форма розвитку наукового знання і як така характеризується
певними особливостями. По-перше, це процес генерування, або створення гіпотез,
який не піддається алгоритмізації, і його неможливо дослідити логічними
методами. Однак логіка здатна контролювати процес відбору гіпотез, їх наступної
розробки, обґрунтування і перевірки. Контроль гіпотез – це друга важлива
особливість гіпотетичної форми знання. Контроль здійснюється, перш за все, за
допомогою специфічних критеріїв, які дозволяють відділити гіпотези від довільних
здогадів або припущень.
      Першим критерієм науковості гіпотези є її релевантність до тих фактів, на які
вона спирається. Це підкреслює, що між фактами і гіпотезою повинен існувати
логічний зв'язок. Якщо ця вимога не виконується, факти вважаються
іррелевантними, такими, що не мають жодного відношення до гіпотези, яка
розглядається.
      Другим і найважливішим критерієм наукового характеру гіпотези є існування
принципової можливості її перевірки. Ви знаєте, що не всі гіпотези можуть бути
перевірені безпосередньо, але у такому разу здійснюється опосередкована, непряма
перевірка. Майте на увазі, що іноді для «спасіння» гіпотези від спростування,
використовують припущення або гіпотези ad hoc, тобто такі, що можуть
використовуватись лише у даному випадку.
                                        31
      При перевірці гіпотези використовують два критерії: підтвердження і
спростування. Крім того, гіпотези, що запропоновані, необхідно порівняти за їх
пояснювальною силою. Одна гіпотези вважається сильнішою за іншу, якщо з першої
можна отримати більшу кількість наслідків, ніж з другої.
      Необхідно пам’ятати, що методи відбору гіпотез мають принципово
евристичний характер, тобто базуються на певних рекомендаціях, які можуть і не
привести до бажаної цілі. Вони лише допомагають у пошуках істини. Важливо мати
на увазі, що розробка гіпотези здійснюється як з логічної, так і з емпіричної точки
зору.
      1.2. Гіпотетико-дедуктивна модель наукового пізнання.
      Ви знаєте, що сучасна наука має справу не з окремими гіпотезами, а з їх
об’єднанням у певну дедуктивну систему. Тому гіпотетико-дедуктивний метод
можна розглядати як дедуктивний спосіб виведення висновків з посилок, які
складають систему гіпотез. Оскільки дедукція повністю переносить істіннісне
значення посилок на висновок, то й висновок з гіпотези буде мати лише
ймовірнісний, або правдоподібний, характер. Однак, якщо гіпотези розглядаються
у рамках єдиної системи, вони будуть взаємно посилювати і підтверджувати одна
іншу. Оскільки між окремими гіпотезами існує логічний зв'язок, система таких
гіпотез буде повніше і точніше підтверджуватись фактами, а тому система гіпотез
буде мати більш правдоподібний характер, ніж окремі, ізольовані гіпотези.
      Вперше гіпотетико-дедуктивний метод було використано при побудові
класичної механіки І. Ньютоном, який розглядав її фундаментальні принципи,
отримані на основі аналізу і синтезу емпіричних даних, як основні закони механіки.
З них за правилами дедукції можна було вивести часткові закони Г. Галілея, Й.
Кеплера, Х. Гюйгенса та інші.
      Після того, як робота по побудові системи гіпотез, виведенню з них логічних
наслідків і їх перевірці буде завершено, така система разом з основними поняттями
перетворюється у наукову теорію. Саме цим пояснюється цікавість до побудови
системи гіпотез у найбільш розвинених науках. Така система гіпотез є
безпосереднім кроком до побудови теорії. Саме тому гіпотетико-дедуктивний
метод став використовуватись не лише для побудови наукових теорій, але й також
у якості нової моделі розвитку наукового знання взагалі.
      Гіпотетико-дедуктивна модель наукового пізнання, яка замінила індуктивну,
модель, отримала широке розповсюдження у 30-ті роки ХХ ст. Згодом детальний
опис цього методу був наданий у книзі К. Поппера «Логіка і зріст наукового
знання». Необхідно відмітити, що у рамках філософії науки існує тенденція по
пошуку тих евристичних методів та засобів, які роблять пошук істини у науці більш
організованим, цілеспрямованим і систематичним. Саме для такого пошуку у логіці
видатним американським вченим Чарльзом Пірсом було розроблено специфічний
спосіб абдуктивних міркувань.

                                        32
      2. Абдуктивні міркування.
      2.1. Особливості абдуктивних міркувань.
      Ще Аристотель, який створив силогістику як одну з перших форм дедукції,
поряд з повною індукцією згадував також апогогічний умовивід. Таким, наприклад,
є апогогічний силогізм, у якому менша посилка і висновок є ймовірнісними
судженнями.
      Давньогрецький термін «апогогічний» означає міркування, що відхиляється
від прямого шляху. Ч. Пірс спочатку назвав абдуктивним спосіб міркування, який
відхиляється від дедуктивного умовиводу. Зверніть увагу на етимологію цих слів.
Вони походять від латинського кореня «ducere», який означає «вести». З префіксом
de виникає дедукція, що означає «виведення», з in – індукція – «наведення», з ab –
абдукція – «приведення».
      У подальшому Ч. Пірс розглядав абдукцію як спосіб пошуку гіпотези, яка
найкращим чином пояснює факти. З цієї точки зору, якщо дедукція здійснюється
від посилок до виводу, від основи до наслідку, то абдукція рухається у зворотному
напрямку – від наслідку до основи.
      Індукція здатна створити лише емпіричні гіпотези і закони. Ч. Пірс намагався
дослідити процес пошуку таких наукових гіпотез, за допомогою яких стане
можливим розкрити внутрішній механізм міркувань, який здатен привести до
найкращого пояснення фактів, що спостерігаються. При цьому слід підкреслити,
що абдуктивний висновок носить не категоричний, а проблематичний характер.
Ознайомтесь з можливою формою абдуктивного висновку:
      1. Спостерігається деяке явище Р.
      2. Р можна було б пояснити, якщо гіпотеза Н була би істиною.
      3. Отже, існує можливість вважати, що гіпотеза Н істина.
      Головна відмінність абдукції від класичної індукції полягає у тому, що вона
не є безпомилковим методом відкриття нових істин у науці. Її ціль полягає,
скоріше, у пошукі пояснювальних гіпотез, які здатні допомогти у знаходженні
таких істин. Відповідно до цього Ч. Пірс формулює три методологічних вимоги до
пояснювальних гіпотез:
      1. Вони повинні пояснювати не лише факти, що спостерігаються емпірично,
але й факти, які неможливо спостерігати безпосередньо і які перевіряються лише
непрямим шляхом.
      2. У гіпотезі необхідно сформулювати певне питання, на яке необхідно
відповісти протягом дослідження.
      3. Гіпотеза обов’язково повинна підлягати перевірці, причому не тільки
безпосередніми спостереженнями. Для елімінації невірних гіпотез можливо
використовувати критерій спростування, запропонований К. Поппером.
      Необхідно пам’ятати, що абдуктивне міркування не гарантує відкриття
істини, а полегшує її пошук. Ч. Пірс підкреслював, що абдукція повинна йти поруч
з інтуїцією та уявою.

                                       33
      2.2. Місце абдуктивних міркувань у науці.
      Хоча висновки абдукції не можуть вважатися достовірними, але ступінь їх
правдоподібності може бути збільшена за рахунок використання різного типу
евристичних правил і принципів, які існують у кожній сучасній науці. Таким
чином, у процесі наукового пошуку абдукція грає роль логічної схеми, за
допомогою якої можна вести цей пошук більш організовано, цілеспрямовано і
ефективно.
      Слід підкреслити, що абдукція суттєво відрізняється від дедукції та індукції,
вона, у той же час, не є їх простим поєднанням, хоча і використовує обидва типи
міркувань. З іншого боку, за допомогою дедукції робляться усі висновки з
пояснювальних гіпотез, а індукція використовується виключно для перевірки і
підтвердження цих гіпотез.
      Головне, що відрізняє абдукцію від інших форм міркувань – це ретельний
аналіз даних, які вимагають пояснення. Саме з них починається пошук пояснення
й, отже, усе дослідження у цілому. Попередні припущення і робочі гіпотези можуть
виявити нові дані і поступово підвищити правдоподібність остаточної гіпотези.
Тому пошук гіпотез здійснюється у тісній взаємодії з емпіричними даними, теорії
з досвідом.
      Серед методів та засобів, які дослідник може використовувати для пошуку
гіпотез на першому місці у сучасній науці стоять спеціальні евристичні принципи.
Прикладом може бути принцип відповідності, за допомогою якого біло побудовано
математичний апарат квантової механіки на основі переінтерпретації рівнянь
класичної механіки. До того у наявній формі принцип відповідності
використовувався при створенні загальної теорії відносності. Іншими видами
евристичних методів є уявний експеримент, побудова концептуальних і
математичних моделей та інші засоби, які полегшують пошук і відкриття
фундаментальних гіпотез.
      2.3. Можливі способи використання абдукції.
      Абдуктивні міркування можливо використовувати у тих розділах науки або
творчості, де здійснюється пошук нового знання.
      Абдукцію використовують у дослідженнях природничих та історичних наук.
Простіш за все абдуктивні міркування використовувати для відкриття емпіричних
законів, які встановлюють необхідні, регулярні зв’язки між властивостями і
відношеннями явищ, що спостерігаються дослідником. Теоретичні закони не
можуть бути відкриті таким шляхом, оскільки вони містять абстрактні поняття і
судження, які неможливо спостерігати у досвіді.
      У соціально-історичному пізнанні процес дослідження набуває більш
складний характер, бо при цьому доводиться враховувати не лише об’єктивні
процеси, але й суб’єктивну волю, цілі і мотиви поведінки окремих людей, їх груп і
співтовариств. Історик вимушений реконструювати і відтворювати події минулого
подумки за допомогою історичних свідоцтв. Саме тому інтелектуальна інтуїція,
                                        34
уявлення і побудування концептуальних схем, до яких входять як факти відомі, так
і ймовірні, відіграють таку важливу роль у абдуктивних міркуваннях, що
використовуються у історичних науках.
      Особливу роль абдукція відіграє у дослідженнях, пов’язаних із штучним
інтелектом. Розробники теорії і техніки штучного інтелекту створюють спеціальні
евристичні програми, у основі яких лежить особлива стратегія пошуку
оптимальних варіантів вирішення тієї чи іншої проблеми. А ми знаємо, що саме
абдуктивні міркування орієнтовані на пошук і раціональний відбір можливих
гіпотез на основі аналізу існуючих фактів.
      Абдукція також досить часто використовується при постановці медичного
діагнозу, який розглядається як пояснювальна і ймовірнісна гіпотеза. Широкий
вжиток має абдукція у юридичній практиці. Вона використовується слідчими під
час побудови судової версії. Поміркуйте, у яких ще сферах людської діяльності
може бути ефективним використання абдуктивних міркувань.
               Запитання та завдання для самоконтролю знань
      1. Що таке гіпотеза та її місце у науці?
      2. Що включає у себе гіпотетико-дедуктивний метод сучасного наукового
пізнання?
      3. Який спосіб логічного міркування Ч. Пірс назвав абдуктивним?
      4. У чому сутність та яку форму має абдуктивний висновок?
      5. Яке місце займають абдуктивні міркування у науковому пізнанні?
      6. У яких випадках можливо використання абдукції? Наведіть свої приклади.
                           Рекомендована література:
      1. Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
      2. Арутюнов В.Х. Логіка: Навч. посібн. для економістів. К., 2000. – с.132-145.
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.
      4. Жеребкін В. Є. Логіка. - Харків-К., 1999.
      5. Паничев Ю. Введение в формальную логику. Учебн. пособ. для студ.
гуманит. спец. Донецк. 2002. – с. 141-160.
      6.Тофтул М.Г. Логіка. К., 2003. – с. 130-154.


                             Додаткова література:
     1. Конверський А.Є. Логіка. Підручн. Для студ. Юридич.ф-тів. К., 2004.
     2. Хоменко І. В., Алексюк І. А. Основи логіки. – К.: Золоті ворота, 1996.




                                        35
             ТЕМА 6. ПАРАЛОГІЗМИ, ПАРАДОКСИ І СОФІЗМИ

          Питання для самостійного вивчення студентами

     1. Поняття і особливості застосування софізмів.
     2. Специфіка паралогізмів.
     3. Поняття і способи вирішення парадоксів.
     1. Поняття і особливості застосування софізмів.

      Софізм - навмисно невірне міркування (від грец. Sophisma - хитрість,
вигадка). Мета даного прийому - видати неправду за істину шляхом додання
логічно невірного міркування видимості логічної правильності.
      Прийом софістики полягає в тому, що ототожнюються свідомо різні, часто
принципово несхожі один на одного предмети, поняття, події. Поміркуйте над
питанням, в яких випадках, з яких причин і з якою метою використовується цей
прийом.
      Софізми відомі ще з античних часів, де вони використовувалися для докази
свідомо очевидних нісенітниць, абсурду або парадоксальних положень, що
суперечать загальноприйнятим уявленням.
      Прийом софістики полягає в тому, що ототожнюються свідомо різні, часто
принципово несхожі. один на інший предмети, поняття, події. Крім використання
багатозначності слів звичайної мови, скорочень, софізм нерідко будується на таких
логічних помилках, як підміна тези докази, невиконання правил логічного
висновку, прийняття хибних посилок за щирі.
      Способи побудови софізмів :
      1. Зловживання двозначністю (багатозначністю) слів.
      2. Доказ не того, що слід доводити.
      3. Допущення істинності того, що необхідно довести. Сюди ж відносяться
умовиводи, в яких недостовірне (неусвідомлене) доводиться через таке ж (або
більш) недостовірне (неусвідомлене).
      4. Прийняття за причину того, що причиною не є.
      5. Неповне перерахування (зокрема, висновки по неповній індукції).
      6. Оцінка предмета, виходячи з випадкової ознаки (перехід від істинного в
певному відношенні до загальної істинності).
      Згадайте, хто вперше проаналізував помилки, яких припускають софісти, а
також хто і коли систематизував ці помилки.
      Сучасна систематизація помилок в доказі, що призводять до софізмів і
парадоксів, розглядалася в попередній темі. Ваше завдання - згадати і перерахувати
всі варіанти подібних помилок.
      2. Специфіка паралогізмів.
      Паралогізм - це логічні помилки, випадково допущені в доказі або в
загальних міркуваннях (від грец. Paralogismos - неправильне міркування).
                                        36
       Подібні ненавмисні помилки аналізувалися у темах «Судження», «Умовивід»
і «Докази і аргументація». Наведіть приклади паралогізмів при доказі або у
судженні чи умовиводі на будь-яку тему.
       3. Поняття і способи вирішення парадоксів.
       Парадокс - це міркування, яке без порушення логічних правил виведення
доводить як істинність, так і хибність певного судження; іншими словами, це таке
міркування, яке доводить як дане судження, так і його заперечення (від грец. para -
проти, doxa - думка).
       Зверніть увагу, що розуміння парадоксу в логіці суттєво відрізняється від
повсякденного розуміння, де парадоксом називають будь-яке судження, що
суперечить здоровому глузду. У логіці парадоксом називають такі висловлювання,
які суперечать логічним законам. У подальшому професійному розвитку вам
необхідно мати на увазі, що недоведеність парадоксів – основна вимога, яка
ставиться до логічних і логіко-математичних числень, аксіоматичних наукових
теорій.
       Вчені пропонують дві основні причини виникнення парадоксів: матеріальну
і логічну. Звернувшись до матеріалу лекцій, згадайте, у чому вони полягають.
       Розв’язання багатьох парадоксів, зокрема, у математичній теорії множин,
спирається на наступному міркуванні. Висловлювання у логічному сенсі завжди є
твердженням відносно предметів, які відмінні від даного висловлювання. Предикат
судження А безпосередньо висловлюється не про це судження, а про ті предмети,
які є мислимими у об’ємі поняття на місці суб’єкту даного судження, тобто про
предмети, які існують поза межами цього судження, незалежно від нього.
       Згадайте відомі вам парадокси, сформульовані давніми філософами і
вченими, та зробіть спробу їх розв’язання за допомогою сучасних знань в сфері
логіки і математики.

               Запитання та завдання для самоконтролю знань
      1. Надайте поняття софізму. Наведіть історію виникнення цього типу
логічного міркування.
      2. Які ви знаєте способи побудови софізмів? Наведіть власні приклади.
      3. Що таке паралогізм? Наведіть приклади паралогізмів у навчальному
процесі.
      4. Які парадокси відомі вам з курсу філософії? Проаналізуйте їх особливості
і знайдіть методи їх розв’язання.

                           Рекомендована література:
      1. Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
      2. Арутюнов В.Х. Логіка: Навч. посібн. для економістів. К., 2000. – с.132-145.

                                        37
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.

                             Додаткова література:
     1. Конверський А.Є. Логіка. Підручн. Для студ. Юридич.ф-тів. К., 2004.




                                        38
     МЕТОДИЧНІ РЕКОМЕНДАЦІЇ З ВИБОРУ ТЕМИ Й НАПИСАННЯ
                                 РЕФЕРАТУ

      Реферат (від лат. refere – повідомляти) – письмова робота, спрямована на
максимально всебічне розкриття певної теми із залученням і аналізом відповідних
джерел.
      Автор реферату з дисципліни «Логіка» повинен розкрити заявлену тему. Для
цього необхідно вирішити два основні завдання:
         • проаналізувати інформацію з першоджерел;
         • дати критичну оцінку проблемі.
      Цілями написання реферату є:
         • демонстрація автором рівня ерудованості зі розглянутої теми (ступінь
             актуальності, повнота охоплення джерел);
         • демонстрація автором уміння самостійної роботи із джерелами (пошук
             і аналіз);
         • виявлення здатності автора до вироблення нового знання на базі
             отриманої інформації;
         • оцінка грамотності автора, його вміння логічно й цілісно подавати
             матеріал відповідно до заявлених вимог.
      Ступінь відповідності зазначеним цілям є критерієм оцінювання роботи
викладачем.
      Реферат повинен включати наступні основні розділи:
      Вступ містить у собі обґрунтування вибору теми, її можливу актуальність
або важливість для певної пізнавальної області, основну проблематику, мету й
вихідні джерела.
      Основна частина розкриває суть заявленої теми, огляд і аналіз джерел,
виклад і аргументація основних тез, фіксація ключових проблем і можливих
способів їх вирішення. За необхідності основна частина може бути розбита на
підрозділи.
      Висновок повинен зафіксувати результати проведеного аналізу, показати,
наскільки авторові вдалося досягти поставлених цілей, у яких положеннях
виражена суть розглянутої проблеми.
      Обсяг роботи – від 15 000 друкованих знаків. Форматування: 14 шрифт,
полуторний інтервал, нумерація сторінок.
      При написанні реферату варто строго уникати плагіату (спроба навмисного
присвоєння авторства чужого інтелектуального або іншого творчого добутку),
дотримуватись правил цитування джерел. Цитування допускається тільки при
наявності повного посилання на джерело цитати. Посилання оформляються
відповідно до вимог ДСТУ 7.1:2006. Приклади оформлення переліку посилань
наведені на сайті бібліотеки ХНУРЕ:
      http://www.lib.kture.kharkov.ua/ru/ChZNS/2.php
                                      39
     Роздрукований текст повинен бути зброшурований і мати відповідний
титульний аркуш.
                        Рекомендовані теми рефератів:
•   Логіка і мислення
•   Мислення і мова
•   Логіка і сучасні штучні мови
•   Історія виникнення і розвитку логіки
•   Логіка Аристотеля
•   Символьна логіка
•   Сучасна математична логіка
•   Види сучасних логік
•   Нечітка логіка
•   Прикладні види логіки
•   Методи формування понять
•   Різновиди понять
•   Типи співвідношень між поняттями
•   Операції над поняттями
•   Логічні помилки у визначенні та оперуванні поняттями
•   Судження як логічна форма думки
•   Судження і речення, судження і питання, їх взаємозв’язки
•   Види суджень та їх структура
•   Специфіка категоричних суджень, їх класифікація і особливості утворення
•   Історія «логічного квадрату». Його можливості у визначенні істинності або
    хибності суджень
•   Види модальних суджень та взаємозв’язки між ними
•   Типи складних суджень, правила їх утворення та способи визначення істинності
•   Правила і можливості перетворення суджень
•   Умовивід як форма логічного мислення
•   Різновиди умовиводів
•   Специфіка, структура та аксіома категоричного силогізму
•   Можливі та правильні модуси категоричного силогізму
•   Фігури категоричного силогізму, їх виведення та особливості застосування
•   Особливості та види складних силогізмів
•   Специфіка скорочених силогізмів та правила їх використання
•   Можливості і недоліки індуктивних умовиводів
•   Особливості структури і застосування умовиводів по аналогії
•   Доведення як форма логічного мислення
•   Види доведення та їх логічна структура
•   Спростування як особливий тип доведення
                                       40
•   Специфіка аргументації в процесі доведення
•   Умови та правила доведення
•   Застосування риторичних прийомів при доведенні
•   Еволюція діалогу в історії логіки та філософії.
•   Діалог як основна форма аргументації.
•   Важливість суперечки як різновиду діалогу та сфера використання різних видів
    суперечок.
•   Типи суперечок, допустимі у наукових дискусіях.
•   Риторика як ораторське мистецтво. Взаємовідношення риторичних і логічних
    засобів у суперечці.
•   Специфіка усних виступів.
•   Види і особливості публічної промови.
•   Використання софістичних прийомів та методів у публічному виступі та
    суперечці.




                                       41
    ІНДИВІДУАЛЬНІ ЗАВДАННЯ ДОМАШНІХ КОНТРОЛЬНИХ РОБІТ
                         З ДИСЦИПЛІНИ «ЛОГІКА»



      Завдання 1
      1. Охарактеризуйте взаємозв’язки між мовою та мисленням. У чому полягає
вплив мови на мислення?
      2. Що таке парадокси і паралогізми, що між ними спільного і чим вони
відрізняються? Наведіть приклади.

     Завдання 2
     1. Проаналізуйте особливості чуттєвого і раціонального способів пізнання.
Надайте характеристику їх різновидів.
     2. Що таке силогізм, яку структуру і особливості він має?

     Завдання 3
     1. Коротко проаналізуйте історію виникнення логіки до часів Аристотеля. У
яких країнах вона розвивалася і який саме внесок зробили представники
стародавніх логічних шкіл?
     2. Охарактеризуйте особливості, правила та недоліки індуктивного
умовиводу.

     Завдання 4
     1. У чому полягає вклад Аристотеля та інших античних мислителів у
розвиток логіки?
     2. Які ви знаєте типи суперечок? Наведіть їх характеристики.

     Завдання 5
     1. Як розвивалася логіка у Європі та Азії за часів Середньовіччя? У чому
полягає внесок візантійських вчених?
     2. Що таке софістика? Проаналізуйте основні софістичні прийоми та наведіть
приклади.

     Завдання 6
     1. Коли і ким почала створюватись неформальна (математична) логіка?
Охарактеризуйте її надбання до ХХ століття.
     2. Що таке «логічний квадрат»? Наведіть історію його відкриття та правила
використання для виявлення істинності суджень різних типів.



                                      42
     Завдання 7
     1. Види сучасних логік. Які з них пов’язані з комп’ютерними науками?
Доведіть цей зв'язок.
     2. Які ви знаєте правила посилок і термінів у силогізмах? Наведіть приклади
порушень цих правил.

      Завдання 8
      1. У чому полягає різниця між ім’ям і поняттям? Який зв'язок існує між ними?
Які види понять ви знаєте? Наведіть їх характеристику.
      2. Назвіть правил висновку по аналогії. Наведіть приклади порушення цих
правил. Що зумовлює обмеженість використання цього типу умовиводу у науці?

      Завдання 9
      1. Які основні формально-логічні закони ви знаєте? Які ще закони існують у
логіці?
      2. Назвіть структуру та особливості доказу і спростування. Яких правил
необхідно дотримуватись при побудові доказу?

      Завдання 10
      1. Які співвідношення між поняттями вам відомі? Надайте їх характеристику
та наведіть приклади.
      2. Які риторичні засоби безпосередньо пов’язані із законами і правилами
логіки? Наведіть приклади використання цих засобів у риториці.




                                       43
                       РЕКОМЕНДОВАНА ЛІТЕРАТУРА

                                      Базова
      1. Ткаченко А.А., Толок В.О. Основи науки логіки. Навч. пос. Запоріжжя.
2001. – с. 142-165.
      2. Арутюнов В.Х. Логіка: Навч. посібн. для економістів. К., 2000. – с.132-145.
      3. Гладунський В.Н. Логіка. Навч. посібн. для студ. екон. спец. Львів, 2004. –
с. 136-151.
      4. Жеребкін В. Є. Логіка. - Харків-К., 1999.
      5. Паничев Ю. Введение в формальную логику. Учебн. пособ. для студ.
гуманит. спец. Донецк. 2002. – с. 141-160.
      6. Тофтул М.Г. Логіка. К., 2003. – с. 130-154.

                                    Допоміжна

     1. Конверський А.Є. Логіка. Підручн. Для студ. Юридич.ф-тів. К., 2004.
     2. Михайлов К.А. Горбатов В.В. Логика. Практикум: учебное пособие для
бакалавров. – М.: Юрайт, 2012. – 509 с.
     3. Хоменко І. В., Алексюк І. А. Основи логіки. – К.: Золоті ворота, 1996.




                                        44
                    ЗАВДАННЯ ДЛЯ ПІДГОТОВКИ
              ДО ПЕРШОЇ САМОСТІЙНОЇ РОБОТИ З ЛОГІКИ
      Користуючись конспектом лекцій та підручником, згадайте основні розділи
теми «Поняття» і виконайте наступні завдання:
      1. Дати логічну характеристику понять (визначте вид поняття за змістом та
обсягом): текст; картина Пікассо; дракон.
      2. а) Провести узагальнення поняття: 1 грам; ректор ХНУРЕ; Т.Г. Шевченко.
      б) Провести обмеження поняття: наука; метагалактика; тварина.
      3. Зобразити відносини між поняттями за допомогою кіл Ейлера:
      а) Будинок, дерев'яний будинок, цегляний будинок, одноповерховий
будинок, десятиповерховий будинок, недобудований будинок
      б) Населений пункт, село, місто, місто України, столиця України
      в) Студент, український студент, студент ХНУРЕ, студент-юрист, студент-
військовозобов'язаний, спортсмен.
      г) Ведмідь; панда; бурий ведмідь; тварина; ссавець; крокодил.
      д)Трикутник, геометрична фігура, ромб, тетраедр, плоска геометрична
фігура, паралелограм.
      4. Підберіть поняття, які знаходяться одне з одним в наступних відносинах:
тотожність, перехресність, підпорядкування, підпорядкованість, протилежність,
суперечність.




                                      45
                     ЗАВДАННЯ ДЛЯ ПІДГОТОВКИ
               ДО ДРУГОЇ САМОСТІЙНОЇ РОБОТИ З ЛОГІКИ
      Зверніться до теми «Судження» і згадайте основні види суджень за кількістю
і якістю, правила визначення цих типів і оперування з ними. Спираючись на це,
виконайте наступні завдання:
      1. Встановіть кількість і якість судження і надайте йому стандартну форму
одного з типів судження:
      Риби дихають зябрами. Деякі фізики релігійні Лінь ніколи не призводить до
добра. Студенти люблять вчитися. Багато з поважних людей нещасні. Корали
утворюють в океані небезпечні для судноплавства рифи. Автори цієї книги не
ставили собі за мету дати повну інформацію щодо фізіології метеликів. Пісні
бувають застільними. Працездатні діти, які досягли 18 років, повинні піклуватися
про непрацездатних батьків. Кроликів в Австралії не було.
      2. Визначте тип судження. Сформулюйте стандартну форму цього судження
і інших суджень з тими ж суб'єктом і предикатом за логічним квадратом. Вважаючи
дане судження істинним, що ви можете сказати про істинність усіх інших типів
суджень:
       Деякі знаки не мають значення. Деякі види буддійської медитації спрямовані
на досягнення непохитного спокою. Деякі видатні математики не прийняли
неевклідової геометрії. Лінь ніколи не призводить до добра. Прекрасне і корисне
частково збігаються. Багато з поважних людей нещасні. Корали утворюють в
океані небезпечні для судноплавства рифи. Автори цієї книги не ставили собі за
мету дати повну інформацію щодо фізіології метеликів. Пісні бувають застільними.
Стародавні греки винайшли Олімпійські ігри.
      3. Сформулюйте заперечення цього судження (суперечне судження за
логічним квадратом):
       Деякі земноводні є ссавці. Жодна акула харчується планктоном. Жоден
студент нашої групи не знає французької мови. Деякі прокурори не мають вищої
освіти. Жоден член сім'ї Іванових не є чесною людиною. Усі слони живуть в
Африці. Деякі студенти нашої групи не вивчають англійської мови. Деякі студенти
нашої групи знають якусь давню мову. Жоден свідок не дає правдивих показань.
Всі пішли за ним.
       Згадайте основні положення теми «Умовиводи» і виконайте наступні
завдання:
       1. Навести приклади умовиводів, які відповідають чотирьом фігурам
категоричного силогізму (звернути увагу на положення середнього терміну).
       М–Р                 Р–М                М–Р                P–M
       S–М                 S–М                М–S                M–S
       S–P                 S–P                 S–P                S–P
     1 фігура            2 фігура            3 фігура           4 фігура


                                       46
      2. Навести приклади умовиводів, які відповідають правильним модусам
першої фігури категоричного силогізму.
      3. Завершити правильну схему (форму) висновку за модусами другої і
третьої фігур; навести приклади:
        2 фігура АЕ ...                           3 фігура АА ...
                 АО ...                                    ЕА ...
                 ЕА ...                                    ІА ...
                 ЕІ ...                                    АІ ...




                                     47
              ЗАПИТАННЯ ДО ПІДСУМКОВОГО КОНТРОЛЮ
                     З ДИСЦИПЛІНИ «ЛОГІКА»
1.  Поняття та предмет логіки.
2.  Логіка й інші науки.
3.  Логіка і мислення.
4.  Основні формально-логічні закони.
5.  Дайте визначення поняття та охарактеризуйте зв'язок поняття та імені.
6.  Співвідношення змісту і об’єму понять.
7.  Які існують види понять? Надайте їх характеристику.
8.  Співвідношення між поняттями за змістом і за об’ємом. Використайте круги
    Ейлера для зображення цих співвідношень.
9. Які можливі операції над поняттями? Надайте характеристику кожному типу
    операцій.
10. Що таке судження? Відобразіть його структуру.
11. Судження та речення. Судження та питання.
12. Які існують види суджень? Надайте їх характеристику і схематичне
    зображення.
13. На які типи поділяються категоричні судження за кількістю та якістю? Наведіть
    їх схематичне зображення.
14. Охарактеризуйте розподіленість термінів у категоричних судженнях.
15. Проаналізуйте відношення між категоричними судженнями. Що таке «логічний
    квадрат» і як він використовується для визначення істинності судження?
16. Поділ суджень за модальностями.
17. Складні судження, їх типи і характеристика.
18. Таблиці істинності складних суджень.
19. Дайте поняття умовиводу і наведіть його структуру.
20. Що таке простий категоричний силогізм? Наведіть загальну схему силогізму.
21. Сформулюйте аксіому простого категоричного силогізму.
22. Наведіть загальні правила силогізму. Охарактеризуйте правила термінів і
    правила посилок.
23. Що таке фігури категоричного силогізму? Які існують особливості висновків за
    всіма фігурами силогізму?
24. Які правила фігур силогізму вам відомі? Охарактеризуйте їх сутність.
25. Що таке модуси категоричного силогізму? Наведіть правильні модуси за
    першою фігурою категоричного силогізму.
26. Які ви знаєте типи скорочених та складних силогізмів?
27. Охарактеризуйте умовні, розділові та умовно-розділові силогізми.
28. Надайте характеристику індуктивного умовиводу.
29. У чому сутність умовиводу за аналогією?
30. Що таке доказ як логічна форма мислення?
31. Назвіть способи доказу і продемонструйте, чим вони відрізняються.
                                       48
32. У чому полягає прогресивний і регресивний хід думки при доказі?
33. Якою є логічна структура доказу?
34. У чому полягає логічна процедура спростування?
35. Наведіть та охарактеризуйте всі правила і умови правильного доказу.
36. Що таке паралогізм та парадокс? Наведіть приклади парадоксів та способів їх
    вирішення.
37. Що таке софізм та ким і коли була розроблена софістика?
38. На яких логічних помилках базуються софізми? Наведіть приклади.




                                      49
